Ripresa della sessione
Dichiaro ripresa la sessione del Parlamento europeo, interrotta venerdì 17 dicembre e rinnovo a tutti i miei migliori auguri nella speranza che abbiate trascorso delle buone vacanze.
Come avrete avuto modo di constatare il grande "baco del millennio" non si è materializzato. Invece, i cittadini di alcuni nostri paesi sono stati colpiti da catastrofi naturali di proporzioni davvero terribili.
Avete chiesto che si tenesse una discussione su tale tema nei prossimi giorni, nel corso della presente tornata.
Nel frattempo è mio desiderio, come del resto mi è stato chiesto da alcuni colleghi, osservare un minuto di silenzio in memoria di tutte le vittime delle tempeste che si sono abbattute sui diversi paesi dell' Unione europea.
Vi invito pertanto ad alzarvi in piedi per osservare appunto un minuto di silenzio.
(Il Parlamento osserva un minuto di silenzio)
Signora Presidente, intervengo per una mozione d'ordine.
Come avrà letto sui giornali o sentito alla televisione, in Sri Lanka si sono verificati numerosi assassinii ed esplosioni di ordigni.
Una delle vittime più recenti è stato Kumar Ponnambalam, che qualche mese fa era venuto in visita qui al Parlamento europeo.
Signora Presidente, sarebbe opportuno che inviasse una lettera alla Presidente del Sri Lanka per esprimere le condoglianze del Parlamento per questa e le altre morti violente verificatesi in Sri Lanka e per invitarla a fare quanto in suo potere al fine di giungere a una riconciliazione pacifica in questa situazione assai difficile.
Sì, onorevole Evans, ritengo che un' iniziativa del tipo che lei propone sia assolutamente opportuna.
Se l' Assemblea è d' accordo seguirò il suggerimento dell' onorevole Evans.
Signora Presidente, un richiamo al Regolamento.
Gradirei avere il suo parere riguardo all'articolo 143 sull'inammissibilità.
La mia domanda si ricollega a un tema all'ordine del giorno di giovedì e che formulerò di nuovo al momento opportuno.
La relazione Cunha sui programmi di orientamento pluriennali è iscritta all'ordine del giorno della Plenaria di giovedì e al paragrafo 6 contiene una proposta volta a introdurre una sorta di sanzione a carico delle quote di quei paesi che non riescono a raggiungere i loro obiettivi di riduzione annuali delle flotte, nonostante il principio della stabilità relativa.
Credo che tale principio sia un principio giuridico fondamentale della politica comune della pesca e qualsiasi proposta volta a sovvertirlo sarebbe giuridicamente inammissibile Vorrei sapere se è possibile sollevare un'obiezione di questo tipo nel contesto di una semplice relazione, e non di una proposta legislativa, e se rientra nelle mie competenze sollevare una tale obiezione giovedì prossimo.
E' appunto in quell' occasione che, se lo desidera, avrà modo di sollevare la sua questione pregiudiziale, cioè giovedì in apertura della discussione sulla relazione.
Signora Presidente, in coincidenza con la prima tornata dell'anno del Parlamento europeo, negli Stati Uniti in Texas è stata fissata, purtroppo per giovedì prossimo, l'esecuzione di un condannato a morte, un giovane di 34 anni che chiameremo di nome Hicks.
Su richiesta di un deputato francese, l'onorevole Zimeray, è già stata presentata una petizione, che ha avuto molti firmatari tra cui il sottoscritto, ma le chiedo, in conformità con l'indirizzo ormai costantemente espresso dal Parlamento europeo e da tutta la Comunità europea, di intervenire, con il prestigio della sua carica e dell'Istituzione che lei rappresenta, presso il Presidente e il Governatore del Texas Bush, che ha il potere di sospendere la condanna a morte e di graziare il condannato.
E tutto ciò in conformità con i principi che abbiamo sempre sostenuto.
La ringrazio, onorevole Segni, lo farò volentieri.
In effetti ciò è assolutamente conforme alla posizione che il nostro Parlamento ha sempre sostenuto.
Signora Presidente, vorrei richiamare l'attenzione su un caso che il Parlamento segue da tempo, ossia il caso di Alexander Nikitin.
Noi tutti siamo lieti che il tribunale lo abbia assolto, ribadendo che anche in Russia l'accesso a informazioni sull'ambiente è un diritto sancito dalla costituzione.
Ora, però, verrà messo nuovamente in stato di accusa perché il pubblico ministero ricorrerà in appello.
Come sappiamo e come abbiamo fatto rilevare in innumerevoli risoluzioni - anche nell'ultima seduta plenaria dell'anno scorso - non si tratta semplicemente di un caso giudiziario ed è un grave errore accusare Alexander Nikitin di aver commesso reati e atti criminali, tanto più che noi, in quanto diretti interessati, abbiamo beneficiato dei risultati delle sue ricerche.
Tali risultati sono alla base dei programmi europei di tutela del Mare di Barents. La prego pertanto di prendere in esame la bozza della lettera in cui vengono indicati i fatti principali e di sostenere presso le autorità russe la posizione assunta dal Parlamento, conformemente alle sue risoluzioni.
Sì, onorevole Scroedter, esaminerò volentieri i fatti relativi alla questione da lei esposta non appena avrò ricevuto la sua lettera.
Signora Presidente, mi permetta di farle innanzi tutto i miei complimenti per aver tenuto fede alla parola data. In effetti il numero di canali televisivi disponibili nei nostri uffici è aumentato enormemente in questa prima tornata dell'anno nuovo.
Tuttavia, signora Presidente, non è ancora stato dato seguito alla mia richiesta.
E' vero che adesso abbiamo due canali finlandesi e uno portoghese, ma purtroppo manca ancora il canale olandese. Ed era proprio quello che avevo chiesto, dato che noi parlamentari olandesi, quando veniamo spediti in questo esilio mensile, gradiremmo poter vedere il telegiornale in olandese.
Ripeto ancora una volta la mia richiesta: faccia in modo che sia reso disponibile anche un canale olandese.
Onorevole Plooj-van Gorsel, posso risponderle che tale punto figura all' ordine del giorno della riunione dei questori di mercoledì.
Spero che sarà esaminata con uno spirito positivo.
Signora Presidente, vorrei sapere perché questo Parlamento non rispetta le norme in materia di salute e sicurezza che esso stesso approva.
Perché non è stato condotto alcun test della qualità dell'aria in questo edificio da quando siamo stati eletti?
Perché dal 1998 il comitato salute e sicurezza non si è più riunito?
Perché non sono state fatte prove dell'allarme antincendio né negli edifici del Parlamento di Bruxelles né qui a Strasburgo?
Perché non esistono istruzioni da seguire in caso di incendio?
Perché dopo il mio incidente non sono state apportate migliorie alle scale?
Perché non viene fatto rispettare il divieto di fumare nelle aree riservate appunto ai non fumatori?
E' assolutamente vergognoso che proprio noi non rispettiamo le norme da noi stessi approvate.
Onorevole Lynne, lei ha perfettamente ragione e intendo verificare se tutto quanto lei ha detto davvero non è stato fatto.
Intendo altresì sottoporre il punto al collegio dei questori e sono certa che ai nostri questori starà a cuore fare in modo che il Parlamento osservi le disposizioni che approva.
Signora Presidente, l' onorevole Díez González e io avevamo presentato alcune interrogazioni in merito a determinate opinioni della Vicepresidente de Palacio riferite da un giornale spagnolo.
I servizi competenti non le hanno inserite all' ordine del giorno, in quanto hanno ritenuto che avessero già ottenuto risposta in una tornata precedente.
Chiedo che venga riesaminata tale decisione, in quanto non è così.
Le interrogazioni cui è stata data risposta in precedenza riguardavano un intervento della Commissario de Palacio in un caso determinato, non le dichiarazioni pubblicate dal giornale ABC il 18 novembre scorso.
Onorevole collega, sarà mia cura verificare tale punto.
Devo confessarle che in questo momento la questione mi pare un po' confusa.
Quindi verificheremo con estrema attenzione per essere certi che tutto sia corretto.
Signora Presidente, gradirei sapere se questa settimana il Parlamento intende lanciare un segnale chiaro per esprimere il nostro scontento riguardo alla decisione presa oggi di rifiutare il rinnovo dell'embargo sulle armi contro l' Indonesia, visto e considerato che in passato la stragrande maggioranza dei deputati aveva sostenuto l'imposizione dell'embargo all'Indonesia.
La decisione odierna di non rinnovarlo è pericolosissima, data la situazione sul posto.
Il Parlamento dovrebbe pertanto inviare un messaggio, come auspica la stragrande maggioranza dei deputati.
Gli Stati membri dell'Unione sono stati irresponsabili a non rinnovare l'embargo.
Com'è già stato detto, la situazione in Indonesia è davvero esplosiva, con un forte rischio che in futuro si verifichi un colpo di Stato.
Non sappiamo cosa stia succedendo e quindi mi chiedo perché si debba permettere ai produttori di armi dell'UE di trarne profitto a scapito di persone innocenti.
Comunque sia, questo punto non è previsto nelle discussioni sui problemi di attualità di giovedì.
Ordine dei lavori
Signora Presidente, l' idea che la Commissione Prodi presentasse il suo programma politico per tutta la legislatura proviene inizialmente da una proposta del gruppo del Partito del socialismo europeo, approvata all' unanimità dalla Conferenza dei Presidenti in settembre e anche accettata esplicitamente dal Presidente Prodi, che ha ribadito il suo impegno al riguardo durante il discorso di investitura.
Si tratta di un impegno importante in quanto la Commissione è un organo che detiene il monopolio di iniziativa, conformemente ai Trattati, e di conseguenza delinea i tratti essenziali di quella che sarà l' attività politica e legislativa di questo Parlamento nei prossimi cinque anni.
Ricordo altresì, signora Presidente, che durante la precedente legislatura il Parlamento ha votato due volte la fiducia a favore del Presidente Prodi; durante l' attuale legislatura l' ha votata di nuovo a luglio e poi, dopo l' insediamento della nuova Commissione, ha votato nuovamente la fiducia per l' intera Commissione in settembre.
Quindi c' è già stato tempo a sufficienza per permettere alla Commissione di elaborare il suo programma e per consentirci di prenderne conoscenza per poi spiegarlo ai cittadini.
A tale proposito ricordo la risoluzione del 15 settembre scorso, in cui si raccomandava di presentare la proposta il più rapidamente possibile.
I fatti della settimana scorsa - scaturiti a latere della Conferenza dei Presidenti, sfruttata solo per corroborare e ratificare decisioni adottate al di fuori di essa - ci pongono di fronte a un dilemma: o la Commissione non è in grado di presentare questo programma (in tal caso, sarebbe opportuno che lo dicesse.
A sentire il suo Presidente, è in grado di farlo.
Dato che la Commissione è rappresentata dalla vicepresidente de Palacio, ritengo che prima di votare converrebbe sapere se la Commissione è sempre disposta a presentare il programma, conformemente agli accordi); oppure il Parlamento non è in grado di esaminare tale programma, come apparentemente sostengono alcuni.
Secondo me, questa seconda ipotesi significherebbe rinunciare alle nostre responsabilità di Parlamento, oltre a introdurre una tesi originale, un metodo finora sconosciuto che consiste nel distribuire per iscritto ai gruppi politici il discorso programmatico della Commissione una settimana prima - e non il giorno prima, come era stato concordato. Considerando che il programma legislativo sarà discusso a febbraio, potremmo prescindere dal dibattito, in quanto il giorno dopo la stampa ed Internet avrebbero divulgato il testo a tutti i cittadini e quindi il Parlamento non avrebbe più bisogno di occuparsene.
Secondo il mio gruppo, un Parlamento serve per ascoltare, discutere e riflettere, quindi a nostro avviso non c' è alcuna ragione che giustifichi questo rinvio. Se la Commissione è in grado di presentare il programma, secondo noi siamo perfettamente in tempo per ripristinare l' accordo iniziale intervenuto tra il Parlamento e la Commissione e comportarci responsabilmente dinnanzi ai nostri concittadini.
Perciò la proposta del gruppo del Partito del socialismo europeo, da lei menzionata, è che mercoledì si mantenga la presentazione del programma per la legislatura della Commissione Prodi, inserendovi anche il progetto di riforma amministrativa. Altrimenti potremmo ritrovarci in una situazione paradossale: con la scusa che non c' è il testo, si nega da un lato il diritto del Presidente della Commissione di rivolgersi a questo Parlamento, e dall' altro che abbia luogo una discussione sulla riforma, senza che il Parlamento conosca a priori i testi su cui si basa.
Pertanto, signora Presidente, la prego di chiedere alla Commissione di esprimersi subito e poi di procedere al voto.
(Applausi dai banchi del gruppo del partito del socialismo europeo)
Signora Presidente, onorevoli colleghi, sono piuttosto sorpreso del comportamento del collega, onorevole Barón Crespo, che ora pretende che il punto in questione venga inserito nell'ordine del giorno di mercoledì.
Onorevole collega Barón Crespo, lei non ha potuto partecipare giovedì scorso alla Conferenza dei presidenti.
Non la biasimo per questo: può sempre succedere che si debba essere sostituiti.
Il collega Hänsch è intervenuto in sua vece.
In sede di Conferenza dei presidenti ne abbiamo discusso approfonditamente.
Soltanto un gruppo politico condivideva l'opinione da lei espressa in questa sede.
La questione è stata posta ai voti.
Come è noto, ciascun presidente dispone di un numero di voti pari al numero dei deputati iscritti al proprio gruppo politico.
Il punto in questione è stato oggetto di una votazione in cui, se ben ricordo, vi sono stati 422 voti contrari e 180 a favore con poche astensioni.
Ciò significa che tutti i gruppi politici, ad eccezione dei non iscritti - che però non costituiscono un gruppo politico -, erano concordi e che un solo gruppo era del parere di procedere come proposto dal collega in questa sede.
Tutti gli altri erano di diversa opinione e così è stato deciso.
Vorrei ora entrare brevemente nel merito.
Abbiamo fiducia nella Commissione, in Romano Prodi e la grande maggioranza del nostro gruppo politico, come tutti sanno, dopo un difficile processo ha votato la fiducia a Romano Prodi e alla Commissione.
Tuttavia siamo anche dell'idea che la strategia della Commissione vada discussa nel corso di una procedura regolare, non soltanto in base a una dichiarazione rilasciata oralmente in questo Parlamento ma anche in base a un documento adottato dalla Commissione che illustri tale programma per i prossimi cinque anni.
Ma un tale documento non esiste ancora!
La Commissione presenterà il programma per il 2000 in febbraio.
Abbiamo acconsentito: se la Commissione non vuole discutere il programma 2000 in gennaio lo faremo in febbraio.
Non è certo nostra intenzione entrare in conflitto con la Commissione.
Al contrario, pensiamo che per quanto possibile la Commissione e il Parlamento debbano percorrere una strada comune.
Il Parlamento, tuttavia, esercita anche funzioni di controllo nei confronti della Commissione e non tutto ciò che viene proposto da quest'ultima deve necessariamente trovarci concordi.
Vorrei che all'interno dei gruppi politici potessimo prepararci adeguatamente al dibattito sul programma quinquennale.
Non è possibile farlo ascoltando una dichiarazione di cui non conosciamo con esattezza il contenuto.
Perciò raccomandiamo - e ho l'impressione che anche la Commissione sia disposta ad accogliere questa idea - di discutere in febbraio il programma a lungo termine della Commissione che si estende fino al 2005 - sperando che a quel punto la Commissione abbia concordato un programma che ci sottoporrà - e, sempre in febbraio, anche il programma legislativo della Commissione per l'anno 2000.
E' dunque sulla base di un nesso oggettivo che proponiamo di discutere contestualmente i due programmi e per questa ragione il mio gruppo politico respinge decisamente la proposta del gruppo socialista!
(Applausi dai banchi del gruppo del PPE-DE)
Signora Presidente, desidero affermare chiaramente che, innanzi tutto, la Commissione nutre il massimo rispetto per le decisioni del Parlamento tra cui quella di elaborare il proprio ordine del giorno.
Quindi, noi rispettiamo le eventuali decisioni in materia del Parlamento.
Ma voglio dire altrettanto chiaramente che il Presidente Prodi si è impegnato con il Parlamento a inserire un nuovo dibattito, come ha ricordato l' onorevole Barón, oltre al dibattito annuale sul programma legislativo della Commissione, sulle grandi linee di azione per il prossimo quinquennio, cioè per la presente legislatura.
Tengo a sottolineare, signora Presidente, che, secondo l' accordo concluso nel settembre scorso, questo dibattito era distinto dalla presentazione del programma legislativo della Commissione.
E desidero far sapere che, per quanto riguarda la Commissione, siamo pronti e disposti a tenere questo dibattito quando lo si ritenga opportuno; eravamo già pronti a farlo questa settimana, conformemente all' accordo iniziale, sulla base dell' intesa di una presentazione del discorso ai gruppi parlamentari il giorno prima.
Quindi, signora Presidente, ribadisco che da parte nostra abbiamo discusso del programma di azione per il prossimo quinquennio e che siamo pronti a presentarlo quando vuole il Parlamento - anche questa settimana, se decide il tal senso- mentre il mese prossimo toccherà al programma per il 2000, esattamente come era stato stabilito.
Signora Presidente, sento qualche risata fra i socialisti.
Mi è stato detto che anche una parte cospicua del gruppo socialista vorrebbe che questo punto venisse ritirato dall'ordine del giorno, in quanto nella votazione in sede di Conferenza dei presidenti è mancato il voto del gruppo di lavoro dei colleghi competenti del gruppo socialista.
Non so se questa informazione sia corretta, ma noi del PPE-DE saremmo comunque grati se il suddetto punto venisse eliminato visto che il Parlamento si è già occupato ripetutamente della questione.
Esistono anche alcune decisioni contro tale imposta.
Per questa ragione il gruppo del PPE-DE chiede che il punto in questione venga ritirato dall'ordine del giorno.
La ringrazio, onorevole Poettering.
Ha facoltà l' onorevole Wurtz che interviene contro la richiesta.
Signora Presidente, vorrei innanzi tutto sottolineare la mancanza di logica da parte dell' onorevole Poettering che ha appena fatto la morale al gruppo socialista per essere tornato su una decisione approvata dalla Conferenza dei presidenti con una netta maggioranza.
Ebbene, egli ha fatto la stessa cosa. Si era discusso e tutti si erano detti d' accordo, tranne il gruppo PPE-DE e il gruppo ELDR.
In tale circostanza - gli onorevoli colleghi presidenti lo ricorderanno - avevo altresì sottolineato che il punto non era tanto sapere se siamo a favore o contro la tassa Tobin, ma se abbiamo il coraggio di ascoltare che cosa ne pensano la Commissione e il Consiglio.
Non è chiedere molto.
Pertanto, reitero la proposta di mantenere all' ordine del giorno l' interrogazione orale al Consiglio e alla Commissione, per apprendere, una volta per tutte, la posizione delle due Istituzioni su una proposta relativamente modesta, ma che lancerebbe un segnale importante all' opinione pubblica, soprattutto sull' onda dell' emozione suscitata dal fallimento della Conferenza di Seattle.
Pongo ora in votazione la richiesta del gruppo PPE-DE intesa a ritirare dall' ordine del giorno l' interrogazione orale sull' imposta patrimoniale.
(Il Parlamento respinge la richiesta con 164 voti favorevoli, 166 contrari e 7 astenuti)
Signora Presidente, ringrazio l' onorevole Poettering per l' inaspettata pubblicità che ha appena dato a questa discussione.
Grazie!
Signora Presidente, è stato contato il mio voto, che non è stato deposto elettronicamente, perché non ho la scheda?
Il mio voto era favorevole.
In effetti, se aggiungiamo i voti dei due colleghi che sono intervenuti, il risultato...
Signora Presidente, la Presidenza ha già annunciato l' esito della votazione.
Non sono ammesse modifiche.
Signora Presidente, premetto che rispetterò la sua decisione, ma durante la votazione precedente sulla questione del piano strategico della Commissione avevo manifestato l'intenzione di intervenire a nome del mio gruppo prima della votazione, ma non ne ho avuto la possibilità.
Le sarei molto grato se prima di chiudere questo punto all'ordine del giorno mi permettesse di rilasciare una dichiarazione di voto a nome del mio gruppo.
Si tratta di una cosa importante e sarebbe utile poter mettere a verbale il motivo del nostro comportamento al momento della votazione alla luce della nostra analisi politica.
Signora Presidente, non è mia intenzione riprendere la discussione, ma anch'io avevo chiesto di intervenire per prendere posizione sulla richiesta dell'onorevole Barón Crespo.
Lei non mi ha dato la parola.
Ne sono spiacente anche se ormai la votazione è già stata effettuata, la decisione presa e quindi la questione è da considerarsi chiusa.
Me ne dispiace, onorevoli Hnsch e Cox, non mi ero accorta che avevate chiesto la parola.
Comunque mi pare che le posizioni siano chiare e saranno riportate al processo verbale.
Quando domani approveremo il processo verbale della seduta odierna i colleghi che dovessero ritenerlo inadeguato potranno chiedere che esso venga modificato.
Mi pare una buona soluzione.
Evidentemente il processo verbale della seduta di domani riporterà tutte le eventuali dichiarazioni complementari.
Mi pare una formula migliore piuttosto che procedere ora alle dichiarazioni di voto che ci porterebbero molto lontano.
Onorevole Cox, onorevole Hnsch, siete d' accordo?
Signora Presidente, se il verbale rispecchierà correttamente il voto del mio gruppo non avrò alcuna obiezione.
Ma se la sua decisione implica che non posso rilasciare una dichiarazione di voto, la accetto con delle riserve.
Faremo molta attenzione allora alla redazione del processo verbale, come per altro facciamo sempre.
Se esso non rifletterà correttamente le posizioni potrà essere modificato.
(Il Parlamento approva l' ordine del giorno così modificato)
Consulenti per la sicurezza dei trasporti di merci pericolose
L' ordine del giorno reca la discussione sulla relazione (A5-0105/1999), presentata dall' on. Koch a nome della commissione per la politica regionale, i trasporti e il turismo, sulla posizione comune definita dal Consiglio in vista dell' adozione della direttiva del Parlamento europeo e del Consiglio relativa alle prescrizioni minime applicabili all' esame di consulente per la sicurezza dei trasporti su strada, per ferrovia e per via navigabile di merci pericolose (C5-0208/99 - 1998/0106(COD))
Signora Presidente, non possiamo e non dobbiamo rassegnarci al continuo aumento degli incidenti che si verificano nel trasporto su strada, per ferrovia e sulle vie navigabili con gravi danni, dovuti non solo ma anche al fatto che il personale addetto non si occupa con sufficiente coscienziosità del trasporto delle merci pericolose; accade inoltre che, per ignoranza o insufficiente preparazione dei conducenti o di altri addetti ai vari mezzi di trasporto, un piccolo incidente si trasformi in una sciagura di grandi proporzioni.
Essendo austriaco mi è rimasta impressa vivamente nella memoria - ma credo lo stesso valga per tutti noi - la sciagura del tunnel nei monti Tauri che è costata la vita a tante persone e in cui solo dopo molti mesi e con un enorme sforzo finanziario si è potuto ricostruire quanto era andato distrutto all'interno del tunnel a causa dell'incendio.
I lavori di ricostruzione, durati mesi, hanno provocato l' interruzione del transito in questa importante arteria di comunicazione fra il nord e il sud dell'Europa.
La deviazione del traffico resasi necessaria ha causato disagi ai limiti della tollerabilità a migliaia di cittadini dell'Unione europea.
Per alcuni comuni del mio paese la situazione è stata veramente infernale.
La nostra risposta a incidenti di questo genere deve essere la prevenzione e il progetto di direttiva oggi in discussione rappresenta un importante presupposto per assicurare un'adeguata formazione ai consulenti per la sicurezza, affinché si intervenga nel modo e nel momento opportuno.
Certamente non possiamo accontentarci di creare una normativa europea volta a elevare il grado di sicurezza.
Dobbiamo anche assicurarci che le norme introdotte vengano recepite puntualmente dagli Stati membri e, ancor più, che esse vengano infine applicate.
Evitiamo, per favore, che si aggiunga un ulteriore ambito in cui si finisca con il dover denunciare le carenze nell'applicazione.
Vorrei infine soffermarmi su un ultimo punto.
Non dobbiamo accontentarci di colmare un'altra lacuna nella rete di sicurezza, chiudendo gli occhi sul fatto che resta da fare molto di più in materia di sicurezza nel settore dei trasporti in Europa.
A tale proposito chiedo alla signora Commissario competente, e qui presente, di presentare al più presto una proposta in merito, affinché in futuro si possa garantire maggiore sicurezza nei trasporti in galleria per non dover più assistere in Europa a sciagure di tale gravità!
Signora Presidente, innanzi tutto voglio ringraziare l'onorevole Koch per la sua relazione incentrata sul tema della sicurezza dei trasporti e in particolare sull'armonizzazione delle prescrizioni applicabili all' esame di consulente per la sicurezza dei trasporti di merci pericolose su strada, ferrovia o vie navigabili interne.
Mi congratulo con lui per l'eccellente relazione.
Di recente il tema della sicurezza dei trasporti è stato tristemente al centro dell'attenzione dei mass media con l'incidente ferroviario alla stazione di Paddington a Londra, il terribile incidente ferroviario in Norvegia, i due incidenti aerei in cui hanno perso la vita alcuni cittadini dell' Unione e il disastro ecologico provocato dalla petroliera Erika al largo della costa bretone. Tutti questi incidenti si sono verificati negli ultimi quattro mesi e ci ricordano che la sicurezza dei trasporti non può mai essere data per scontata e che i responsabili della protezione dei cittadini devono essere altamente motivati e qualificati.
Il relatore sottolinea che, nella sua posizione comune, il Consiglio ha accolto sei dei dieci emendamenti presentati dal Parlamento in prima lettura e ha ripreso il senso dei quattro restanti.
Pertanto il mio gruppo intende votare a favore della suddetta posizione comune e auspica quanto prima l'attuazione della legislazione che ci doterà di un ulteriore strumento per rendere i trasporti nell'Unione europea il più sicuri possibile.
Il mio gruppo sarà sempre a favore di qualsiasi iniziativa volta a migliorare la sicurezza dei trasporti.
Il lavoro da svolgere in questo settore è ancora molto, come hanno dimostrato gli eventi verificatisi recentemente.
Signora Presidente, mi permetta di formulare un paio di osservazioni.
Ringrazio innanzi tutto il relatore per il suo lavoro estremamente preciso e tecnico sul fascicolo in parola, e in secondo luogo la Commissione per la proposta presentata.
La proposta concerne l'armonizzazione dei requisiti d'esame, tuttavia, in realtà parla anche di norme minime, cosa che io in un certo senso deploro.
L'importanza della sicurezza dei trasporti stradali, ferroviari e per vie navigabili interne è indubbia e dato il carattere internazionale di questo tipo di trasporti, anche i corsi di formazione per i consulenti per la sicurezza devono essere armonizzati, come, ad esempio, per il prossimo nuovo ADR.
Tutto ciò è importante, ma altrettanto essenziale è l'attuazione delle norme vigenti.
Ci sono diversi motivi per dedicare attenzione a questo aspetto, basti guardare quanti incidenti si sono prodotti negli anni scorsi in caso di nebbia in Belgio, o in Olanda o in altri paesi. Tanti sono gli incidenti in cui sono rimasti coinvolti camion che trasportavano merci pericolose e che in tali condizioni meteorologiche non avrebbero dovuto viaggiare invece di trovarsi tranquillamente sulle strade.
Oppure pensiamo alle navi provenienti dai paesi dell'Europa orientale che navigano in condizioni chiaramente pericolose.
Da indagini condotte nei porti belgi, finlandesi e anche giapponesi è altresì emerso che il 50 percento dei container contenenti in parte merci pericolose, non viene consegnato nel rispetto delle norme vigenti.
In breve, l'importanza del tema è enorme.
Per quanto attiene alla situazione dei consulenti per la sicurezza, in alcuni Stati membri a partire dal 1º gennaio di quest'anno le aziende devono obbligatoriamente averne uno interno.
Attualmente i problemi creati da questa norma sono molti, soprattutto per le aziende più piccole, che non dispongono di mezzi finanziari sufficienti.
Di conseguenza tali aziende sono costrette a rinunciare al loro carico oppure a mescolarlo ad un altro carico, con i seri problemi che ciò genera.
Per tale motivo si chiede alle aziende di integrare tali attività nei rendiconti finanziari, oppure nelle analisi aziendali, da inserire eventualmente in certificazioni ISO 9002.
Il quadro normativo è pronto, adesso dobbiamo occuparci della sua attuazione.
Permettetemi di indicare un ultimo punto, sempre concernente l'applicazione delle norme.
Occorre formulare degli accordi soddisfacenti con i paesi dell'Europa orientale, dato che essi aderiranno ai trattati in materia solo a partire dal 1º luglio 2001, cioè soltanto fra un anno e mezzo.
Tali paesi adesso godono di un leggero vantaggio concorrenziale, il che non è grave.
Tuttavia, io credo che si debba dare la precedenza agli aspetti che riguardano la sicurezza dei trasporti stradali, ferroviari e per vie navigabili interne, e presentare tempestivamente questa parte dell'acquis comunitario ai paesi candidati all'adesione.
Signora Presidente, in questo Parlamento, a ragione per altro, si pone regolarmente in risalto l'importanza della sicurezza dei trasporti.
I volumi sempre crescenti di merci che attraversano l'Europa comportano, consapevolmente o meno, rischi di tutti i generi per il personale, l'ambiente e la società.
Pertanto, coloro che devono gestire i suddetti rischi devono soddisfare requisiti molto rigorosi.
Le norme sancite in un'altra direttiva, la direttiva 95/35/CE, paiono sufficientemente adeguate per fornire una consulenza responsabile sull'organizzazione dei trasporti di merci pericolose.
Mi rallegro che si sia raggiunta un'intesa con il Consiglio in materia di requisiti minimi per gli esami dei consulenti per la sicurezza, sebbene avrei preferito che fossero stati formulati norme e programmi uniformi atti a garantire l' uguaglianza dei diplomi a livello internazionale.
Tuttavia, pare che il mio sia solo un pio desiderio.
Infine, l'emendamento proposto dal relatore è più che logico e pertanto può contare su tutto il mio appoggio.
Signor Presidente, signora Commissario, onorevoli colleghi, innanzi tutto vorrei congratularmi con l' onorevole Koch per le relazioni presentate. Pur trattandosi di relazioni di carattere tecnico, rivestono grande importanza dal punto di vista della sicurezza.
Mi limiterò a poche considerazioni.
In primo luogo vorrei pregare la signora Commissario - e sono convinto che la mia richiesta troverà un terreno fertile - di adoperarsi affinché venga dedicata maggiore attenzione alla questione della sicurezza nei trasporti su strada, nonché nella navigazione marittima e nelle acque interne.
Constatando che la prima proposta della Commissione è stata presentata il 19 marzo 1998 e che oggi ce ne stiamo ancora occupando - benché il Parlamento si sia attivato con una certa tempestività - devo far rilevare che si è proceduto con eccessiva lentezza.
Ciò non va imputato soltanto alla Commissione ma credo che dobbiamo attivarci più rapidamente per giungere a un'armonizzazione anche in questo ambito.
Il secondo punto è già stato ricordato e riguarda le norme minime.
In generale sono dell'idea che in numerosi settori all'interno dei trasporti sarebbero auspicabili una maggiore flessibilità e normative nazionali.
Per quanto riguarda la sicurezza invece sono piuttosto scettico in quanto la sicurezza in Svezia non è sostanzialmente diversa dalla sicurezza in Germania, in Italia o in Austria.
Posso anche accettare queste norme minime, ma esorto la Commissione a esercitare un'attenta sorveglianza.
Nel caso in cui questo tipo di flessibilità dovesse dare adito a un'insufficiente regolamentazione in alcuni paesi occorrerà procedere a una ulteriore armonizzazione.
Anche il terzo punto è già stato toccato.
Anch'io, come l' onorevole Rack, provengo da un paese di transito in cui la questione assume particolare importanza.
Non ci proponiamo di peggiorare unilateralmente le condizioni di concorrenza per alcuni paesi, favorendo paesi di transito come l'Austria.
Credo tuttavia che occorra fare tutto ciò che rientra nelle nostre possibilità per limitare il più possibile il trasporto di merci pericolose in tutti i paesi, siano essi di transito o meno.
Signor Presidente, desidero innanzi tutto congratularmi con il relatore onorevole Koch per il magnifico lavoro e la proficua collaborazione instaurata con la Commissione per migliorare i testi e presentare la relazione nonché la proposta; alla fine c' è un unico emendamento, relativo alle prescrizioni applicabili all' esame attitudinale dei consulenti per la sicurezza dei trasporti di merci pericolose su strada, per ferrovia e per via navigabile.
A nostro avviso, sono importanti la collaborazione e il lavoro svolto insieme dalle due Istituzioni - Parlamento e Commissione - e la collaborazione esistente con la commissione per la politica regionale, e in particolare con il gruppo trasporti, è straordinaria.
La posizione comune riprende praticamente tutti gli emendamenti accolti dalla Commissione ed armonizza le prescrizioni minime applicabili all' esame di consulente per la sicurezza: in seconda lettura, possiamo pertanto accettare l' emendamento relativo alla data di recepimento proposta, molto più realistica rispetto a quella avanzata inizialmente dalla Commissione, visto che sono già vari anni che discutiamo della questione.
Desidero inoltre ringraziare brevemente i vari deputati per i loro interventi e dire loro che per la Commissione la sicurezza è una priorità nell' ambito dei trasporti.
E come ha detto molto giustamente l' onorevole Simpson, il processo non si può mai dare per scontato, acquisito o concluso.
L' incremento dei margini, delle garanzie di sicurezza nei trasporti è un processo che deve continuare a migliorare giorno dopo giorno.
In tal senso, desidero anche fare brevemente riferimento ai problemi dei tunnel, menzionati dagli onorevoli Rack e Swoboda. Nel caso dell' Austria, si tratta indubbiamente di un tema molto sensibile, che richiede uno sforzo per vedere come accrescerne la sicurezza.
In uno dei gravi incidenti verificatisi recentemente, la merce trasportata non era di per sé pericolosa.
La margarina e qualche chilo di vernice che, in linea di massima, non comportavano rischi, hanno provocato un' autentica catastrofe.
E' necessario pertanto considerare come sia possibile perfezionare ulteriormente i criteri per garantire la massima sicurezza.
Infine, ribadisco che dobbiamo considerare la sicurezza in tutti i tipi di trasporti.
Questa settimana terremo in questa sede un dibattito sulla sicurezza del trasporto marittimo, in seguito alla catastrofe dell' Erika, e nel corso di quest' anno dovremo discutere degli obiettivi in materia di sicurezza del trasporto aereo.
Ma, onorevoli deputati, la sicurezza è un obiettivo prioritario della Commissione.
Come avrò modo di dichiarare nel corso del dibattito sull' Erika, non aspettiamo una catastrofe per dedicarci all' esame della questione della sicurezza, ma vi lavoriamo a prescindere da questi avvenimenti, che non fanno altro che dimostrare quanto sia urgente dare una risposta efficace a questo tipo di problemi.
Ringrazio ancora una volta tutti coloro che sono intervenuti, e in particolare il relatore onorevole Koch.
La discussione è chiusa.
La votazione si svolgerà domani, alle 12.00.
Trasporto di merci pericolose su strada
L'ordine del giorno reca la relazione (A5-0104/1999) presentata dall'onorevole Koch a nome della commissione per la politica regionale, i trasporti e il turismo sulla proposta di direttiva del Parlamento europeo e del Consiglio [COM(1999) 158 - C5-0004/1999 - 1999/0083(COD)] che modifica la direttiva 94/55/CE concernente il ravvicinamento delle legislazioni degli Stati membri relative al trasporto di merci pericolose su strada.
Signor Presidente, signora Commissario, onorevoli colleghi, la direttiva entrata in vigore il 1º gennaio 1997 concernente il ravvicinamento delle legislazioni degli Stati membri relative al trasporto di merci pericolose su strada contiene alcune norme transitorie la cui validità è a termine e dipende dalla conclusione di alcuni lavori di normazione da parte del CEN, il Comitato europeo di normalizzazione.
I ritardi nei lavori del CEN hanno comportato problemi nell'applicazione della suddetta direttiva.
In particolare, gli allegati non hanno potuto essere adeguati ai più recenti sviluppi nel settore tecnologico e industriale.
Ciò è a mio avviso deplorevole e ci costringe a intervenire per ovviare ad inadempienze altrui.
Accetto pertanto la proposta di modifica della direttiva 94/55/CE oggi in discussione.
Un mancato intervento da parte dell'Unione europea obbligherebbe gli Stati membri a modificare le proprie disposizioni legislative nazionali per un breve periodo, ovvero fino alla conclusione dei lavori del CEN, il che comporterebbe inutili costi e incertezze.
La modifica della direttiva oggi in discussione non implica la modifica dell'armonizzazione attualmente vigente all'interno della Comunità delle norme in materia di trasporto di merci pericolose.
Essa si limita a prolungare le norme transitorie rinviando le scadenze, a eliminare le disposizioni ritenute ormai obsolete e a disciplinare le procedure nei seguenti casi: a) trasporti ad hoc di merci pericolose; b) emanazione di norme nazionali meno severe, in particolare per quanto riguarda il trasporto di quantitativi molto ridotti di merci pericolose in ambito locale chiaramente definito.
La modifica della direttiva risulta pertanto pienamente conforme al principio di sussidiarietà; agli Stati membri vengono attribuite maggiori competenze.
La Commissione stabilisce se gli Stati membri possano emanare determinate disposizioni, assistita in questo compito da un comitato di esperti nel settore delle merci pericolose ai sensi della procedura legislativa.
Le modalità per l'esercizio di tali competenze di esecuzione da parte della Commissione sono state riviste con una decisione del Consiglio del giugno 1999.
La proposta di direttiva concernente il trasporto di merci pericolose su strada oggi in discussione risale tuttavia al maggio 1999 e, pertanto, non ha potuto tenere conto della procedura di comitatologia attualmente vigente.
Gli emendamenti presentati e approvati all'unanimità in sede di commissione fanno riferimento in due casi alla suddetta procedura di comitatologia recentemente modificata.
Intendiamo assicurare che tale riferimento figuri già nei considerando e che il termine stabilito in modo inequivocabile entro il quale il Consiglio deve prendere una decisione venga fissato al massimo entro tre mesi.
Si sottolinea inoltre la necessità di una maggiore trasparenza.
Un altro emendamento consente agli Stati membri di stabilire requisiti più rigorosi, soprattutto per le cisterne qualora la temperatura ambiente alla quale si lavora e si effettuano i trasporti sia di solito inferiore a -20º.
Ciò nell'interesse, soprattutto, delle regioni dell'Europa settentrionale.
Un ultimo emendamento si propone di consentire che continuino ad essere utilizzati per il trasporto nazionale cisterne e veicoli immatricolati nel periodo compreso fra il 1º gennaio 1997 e l'entrata in vigore della direttiva, la cui costruzione e manutenzione sia in linea con i requisiti della stessa direttiva.
Pur sapendo che si tratta soltanto di un piccolo passo verso una maggiore sicurezza, vi invito a votare a favore della relazione.
Signor Presidente, onorevoli colleghi, buon anno e buon nuovo millennio.
E' la prima volta che intervengo in Plenaria e devo ammettere di essere molto emozionato, un po' come succede con il primo amore che però, per fortuna, è durato più di due minuti.
Vorrei commentare brevemente la proposta presentata dalla Commissione in merito alla modifica della direttiva sul trasporto su strada delle merci pericolose.
Ritengo sia importante che questa direttiva sia approvata adesso; altrimenti gli Stati membri sarebbero costretti a modificare le proprie leggi nazionali per un periodo di tempo estremamente breve e ciò comporterebbe solamente costi aggiuntivi e, ancora una volta, accrescerebbe l'irritazione dei cittadini verso la burocrazia dell'UE.
D' altro canto, nella proposta della Commissione non vengono presi in considerazione alcuni elementi, come il clima rigido delle regioni nordiche.
Ho ritenuto pertanto opportuno proporre alcuni emendamenti da inserire nell' eccellente relazione dell'onorevole Koch, che sono stati approvati in sede di commissione.
Tali emendamenti riguardano la resistenza alle basse temperature dei serbatoi adibiti al trasporto delle merci pericolose.
Nella proposta della Commissione si era pensato che meno venti gradi sarebbero stati sufficienti; per coloro che vivono nel bacino del Mediterraneo è difficile immaginare che in Lapponia le temperature possono raggiungere ben altri valori.
Onorevoli colleghi, anche in Lapponia si sostiene l'attività dell'Unione europea, quindi sarebbe importante tenere maggiormente conto di questa area.
Di conseguenza, ho proposto di ridurre il limite a meno quaranta gradi.
Tale modifica sarebbe necessaria anche per lasciare immutato lo standard di sicurezza in vigore nelle regioni nordiche.
Spero che la mia proposta venga presa in considerazione nel corso della votazione di domani.
Signor Presidente, se lei permette vorrei innanzi tutto congratularmi per come, nel corso della discussione, ha effettuato il cambio della Presidenza.
L'ho trovato perfetto.
Entrando nel merito, ritengo che i cittadini europei debbano poter essere certi che i trasporti in Europa su strada, per ferrovia o con altri mezzi, avvengano in condizioni di massima sicurezza, anche nel caso in cui si tratti di merci pericolose.
La presente direttiva è un contributo in questa direzione.
Il fatto che oggi siamo chiamati a intervenire è, in linea di principio, scandaloso.
Il relatore, onorevole Koch, al quale esprimiamo la nostra gratitudine per il lavoro svolto, ha fatto rilevare che avrebbero già potuto essere compiuti alcuni progressi se non si fossero verificati ritardi nei lavori del CEN dovuti alla lentezza nell'elaborazione e nel ravvicinamento della direttiva.
Non ci resta dunque che sperare - entro questa settimana dovremmo decidere il tutto - che nel 2001 possiamo finalmente disporre di norme comunitarie in materia di trasporto di merci pericolose su strada, beneficiando in tal modo sia di una maggiore certezza del diritto che di una maggiore sicurezza sulle nostre strade.
Signor Presidente, la relazione che trattiamo ora non contempla, in sé, cambiamenti di vasta portata.
La maggior parte degli emendamenti sono di carattere squisitamente tecnico, ma vale comunque la pena di ricordare come, ogni volta che assumiamo decisioni di questo tipo, noi operiamo a favore dell'ambiente in senso lato, con il vantaggio di creare condizioni migliori per il corretto funzionamento del mercato interno.
Sulll'intero territorio dell'Unione vengono trasportati notevoli quantitativi di merci pericolose, che transitano sulle strade, sulle ferrovie e attraverso i porti.
Ciò rende necessario il varo di un'adeguata regolamentazione di questo tipo di attività.
Settore dopo settore, si assiste all'approvazione progressiva di norme minime che gli Stati membri debbono rispettare.
Mi pare questa un'evoluzione estremamente positiva; al relatore Koch va il nostro ringraziamento per il lavoro svolto in tale ambito.
L'impatto di queste regole è importante anche ai fini del mercato interno.
Se si desidera, infatti, che il mercato interno dei trasporti possa funzionare adeguatamente, diviene allora importante non soltanto dotarsi di regole, ma anche assicurare che tali regole siano, nel massimo grado possibile, regole comuni.
In conclusione, desidero fare una terza osservazione, pure di sostanziale importanza, in merito a un emendamento presentato dall'onorevole Vatanen.
Le condizioni contingenti variano notevolmente da un paese all'altro.
Con l'approvazione di questo emendamento si terrebbe conto del fatto che nelle regioni settentrionali dell'Unione può fare molto freddo.
Ciò rende necessario, a sua volta, tenere conto dei possibili effetti di temperature tanto rigide su materiali e imballaggi.
Signor Presidente, in questo tipo di regolamentazioni è molto importante sforzarsi di essere flessibili; spero quindi che la Commissione potrà accogliere questo emendamento.
Signor Presidente, vorrei ringraziare non soltanto il collega, onorevole Koch, ma anche la Vicepresidente della Commissione per aver riconosciuto in modo tanto chiaro ed inequivocabile l'importanza della sicurezza nel settore dei trasporti e la priorità della sicurezza.
Il collega Koch ha dovuto preparare la sua pregevole relazione in quanto i lavori del CEN e anche quelli della Commissione economica delle Nazioni Unite non sono stati svolti con la dovuta celerità.
Vorrei chiedere alla Vicepresidente se oggi è in grado di dirci qualcosa sullo stato di avanzamento degli sforzi di armonizzazione da parte delle due organizzazioni summenzionate e se l'Unione europea ha la possibilità di accelerare l'armonizzazione adottando principi il più possibile semplici.
E' infatti evidente che anche nel caso in cui all'interno dell'Unione europea venissero adottate norme pienamente adeguate, i mezzi di trasporto non si fermerebbero ai suoi confini.
Pertanto è senz'altro opportuno prevedere disposizioni che vanno al di là della dimensione regionale.
Se la signora Commissario non è in grado di farlo oggi, sarebbe comunque disposta a informare per iscritto la commissione parlamentare sullo stato delle cose e sullo stato dei negoziati fra CEN e Commissione economica?
Signor Presidente, mi congratulo nuovamente con l' onorevole Koch per il lavoro svolto a proposito di quest' altra relazione che, in un certo qual modo, completa il dibattito che abbiamo tenuto lo scorso ottobre sul trasporto ferroviario.
Ci rammarichiamo tutti che il Comitato europeo di normalizzazione (CEN) non sia riuscito a concludere entro il termine richiesto la modifica delle norme necessarie per giungere a un' armonizzazione adeguata in seno all' Unione europea.
Questo dibattito e la modifica della direttiva attualmente in vigore ci permettono di tener conto di differenze di fatto che testimoniano la diversità della nostra Europa.
Poco fa l' onorevole Vatanen ci parlava di temperature inferiori non a 20 gradi sotto zero, ma a 40 gradi sotto zero.
Naturalmente accettiamo questo emendamento, ha perfettamente ragione. Credo che si debba tener conto di circostanze materiali, che dimostrano la varietà climatica dell' Unione europea e che poi si traducono talvolta in specifiche e requisiti concreti, quando si tratta di formulare normalizzazioni o caratteristiche di tipo tecnico.
A proposito di quanto ha detto l' onorevole Swoboda sull' attività del CEN, stiamo sollecitando affinché i lavori vengano accelerati al massimo, in quanto sarebbe terribile se, nonostante la nuova scadenza, tra poco più di un anno ci ritrovassimo di fronte alle stesse difficoltà perché non l' hanno concluso.
Infine, signor Presidente, sono già stati segnalati i problemi fondamentali che giustificano la modifica della direttiva, abbiamo menzionato il ritardo del CEN, la modifica di talune norme, la coerenza tra il testo della direttiva e il contenuto degli allegati, la necessità di una maggioreprecisione.
Tutti i contributi della commissione parlamentare e del relatore, onorevole Koch, tradotti in vari emendamenti, che sono concretamente quattro, sono stati accolti dalla Commissione.
Quindi accettiamo i quattro emendamenti che ci sono stati presentati.
La discussione è chiusa.
La votazione si svolgerà domani, alle 12.00.
Coordinamento Fondi strutturali/Fondo di coesione
L'ordine del giorno reca la relazione (A5-0108/1999) presentata dalla onorevole Schroedter a nome della commissione per la politica regionale, i trasporti e il turismo sulla comunicazione della Commissione relativa ai Fondi strutturali e al coordinamento con il Fondo di coesione - Linee direttrici per i programmi del periodo 2000-2006 [COM(1999)344 - C5-0122/1999 - 1999/2127(COS)].
. (EN) Signor Presidente, è per me un particolare piacere poter tenere il mio primo intervento al Parlamento europeo sul tema considerato il più importante nella regione del Regno Unito che io rappresento in questo Parlamento, il Galles.
Come sicuramente saprete, gran parte del Galles ha ottenuto lo status di regione dell'obiettivo 1 nell'ambito del programma dei Fondi strutturali.
E' dunque ovvio che molti in Galles guardino al programma europeo dei Fondi strutturali come alla soluzione per alleviare alcuni dei più gravi problemi che indubbiamente siamo chiamati ad affrontare.
La povertà in Galles è in aumento, e dal 1997 è ulteriormente peggiorata, mentre il divario fra ricchi e poveri si è ampliato.
Pertanto dal programma dei Fondi strutturali non ci aspettiamo solo la ristrutturazione industriale, ma anche un consistente potenziamento dell' intero tessuto economico del Galles.
Tuttavia, la convinzione che il sostegno dei Fondi strutturali rappresenti in qualche modo un successo del governo britannico è un atteggiamento che ci danneggia profondamente.
In realtà, purtroppo non è altro che il riconoscimento delle enormi difficoltà del Galles.
Questo è il motivo per cui tengo a mettere in risalto taluni degli aspetti che a mio avviso la Commissione dovrebbe considerare prioritari.
Ci aspettiamo che la Commissione affronti le questioni legate all' addizionalità.
Deploriamo che quelle cifre in qualche modo siano state nascoste all'interno dei dati relativi a tutto il Regno Unito.
Ci aspettiamo altresì che la Commissione garantisca un adeguato finanziamento per i vari progetti.
Ci aspettiamo che esiga dal governo britannico il coinvolgimento del settore privato nella fase di pianificazione, dato che senza dubbio dovrà fornire l'impulso maggiore per l'utilizzo dei finanziamenti a titolo dei Fondi strutturali.
Infine, chiediamo alla Commissione di garantire che le risorse provenienti dai Fondi strutturali vengano spese in modo trasparente.
Troppe cose in questo Parlamento non avvengono in modo trasparente.
Credo che in questo settore la Commissione potrà essere una grande alleata del Galles.
Signor Presidente, la nostra commissione ha discusso l'argomento, analizzandolo da molti punti di vista. Inizierò il mio intervento illustrandovi l' aspetto della ricerca.
La nostra commissione considera estremamente positivo il fatto che la relatrice abbia inserito nelle conclusioni la nostra proposta di potenziare le infrastrutture per la ricerca nei paesi destinatari dei Fondi di coesione, investendo soprattutto nelle università e negli istituti di istruzione in modo da permettere loro di meglio soddisfare le esigenze degli abitanti delle aree non sviluppate e di far sì che i laureati rimangano nelle proprie regioni di origine.
Quest'intervento pubblico è realizzabile e la decentralizzazione dell'istruzione universitaria contribuirebbe sicuramente a bilanciare la politica di sviluppo.
Un altro punto che desideriamo sottolineare è invece legato alla politica industriale. Nella programmazione del coordinamento dei Fondi strutturali e dei Fondi di coesione, la Commissione avrebbe dovuto tenere maggiormente in considerazione l'importanza del terziario, del commercio elettronico e della diffusione dell'uso di Internet.
In passato la povertà e la ricchezza dipendevano soprattutto dalla struttura del tessuto economico locale. Le regioni con maggior presenza industriale venivano, infatti, considerate ricche.
Oggi la situazione è completamente diversa, anzi siamo arrivati all'opposto, e queste regioni si sono impoverite. E' pertanto importante investire in nuovi settori, nella cosiddetta produzione elettronica e nel terziario, che rappresentano il futuro.
Ciò, a mio parere, è stato quasi ignorato dalla commissione competente che ha preparato questa relazione. La commissione per l'industria, il commercio estero, la ricerca e l'energia esorta quindi la Commissione a dedicare maggior attenzione a questo tema.
Infine, in veste di commissione per l'energia, avremmo voluto vedere un maggior sostegno finanziario per le risorse energetiche rinnovabili attraverso l'uso dei Fondi strutturali e dei Fondi di sviluppo regionale. In questo modo sarebbe stato promosso un maggior uso delle fonti energetiche rinnovabili, compensando i fondi insufficienti del programma di sviluppo energetico.
.
(EN) Signor Presidente, i miei più vivi ringraziamenti alla onorevole Schroedter per il lavoro svolto. Vorrei spiegare ai miei colleghi che intervengo al posto della onorevole Flautre, che ha seguito questa pratica in sede di commissione per l'occupazione e gli affari sociali, ma che purtroppo non si sta bene.
Desidero attirare la vostra attenzione sugli emendamenti nn. 1 e 2, approvati in sede di commissione per l'occupazione egli affari sociali, ma non di commissione per la politica regionale, i trasporti e il turismo.
Tali emendamenti trattano dell'economia sociale e della necessità di fornire capitale sociale di rischio e di dare sostegno finanziario alle iniziative locali volte a creare posti di lavoro e a rafforzare la coesione sociale.
In passato questo Parlamento ha riconosciuto il grosso potenziale di creazione di occupazione dell'economia sociale.
Pertanto i suddetti emendamenti combaciano con la posizione del Parlamento secondo cui l'esclusione sociale è un grave problema che richiede un intervento costruttivo.
Speriamo che coloro che stanno pensando di votare contro tali emendamenti abbiano motivi assai validi da presentare al Parlamento e ai cittadini in cerca di lavoro.
Nella sua relazione, la onorevole Flautre pone altresì in risalto un campo in cui sussiste una dolorosa carenza di coordinamento, di cui invece si registra un disperato bisogno.
Le proposte della Commissione si riferiscono ai quattro pilastri della strategia per l'occupazione e ai cinque campi d'azione del Fondo sociale europeo.
La mancanza di linee direttrici specifiche qui si fa sentire con particolare intensità, dato che l'idea di collegare gli aiuti del Fondo sociale alla strategia per l'occupazione verrà realizzata per la prima volta durante il periodo di programmazione 2000-2006.
Questa omissione fa sembrare che la Commissione stessa non sappia minimamente come garantire il massimo coordinamento fra il sostegno a titolo del Fondo sociale europeo, soggetto a revisione dopo tre anni e mezzo, e i piani d'azione nazionali annuali per l' occupazione degli Stati membri.
Speriamo che la Commissione ci possa rassicurare che si è trattato di una svista nei confronti della quale si sta correndo ai ripari con atteggiamento costruttivo.
Signor Presidente, signor Commissario, onorevoli colleghi, la proposta presentata dalla Commissione conformemente al suo mandato costituisce un punto di partenza ragionevole per la commissione per l' agricoltura e lo sviluppo rurale.
Io però terrei a sottolineare che questo punto di partenza ci indica le sfide che ci attendono: fare in modo che la popolazione non abbandoni le zone rurali a fronte dei cambiamenti in atto in tutte le attività economiche, vista la crescente perdita di peso del settore agricolo tra le varie fonti di reddito della società rurale.
Questo aspetto, insieme alle carenze delle reti di infrastrutture e servizi e a un' offerta di lavoro in generale molto ridotta e al massimo stagionale e poco diversificata, accentua l' esodo dalle zone rurali.
Le conseguenze sono evidenti.
Ad andarsene sono i giovani, quelli che acquisiscono una formazione e trovano un impiego al di fuori delle aree rurali, e ciò si ripercuote negativamente su di esse.
La mancanza di infrastrutture costituisce un ostacolo anche per l' insediamento di imprese e per la creazione di posti di lavoro.
Non dobbiamo dimenticare che lo spazio rurale rappresenta quasi i quattro quinti del territorio dell' Unione europea.
L' agricoltura fornisce solo il 5,5 percento dell' occupazione dell' Unione stessa.
Inoltre, tre quarti dei nostri agricoltori lavorano part-time e hanno bisogno di integrare efficacemente il loro reddito.
Per questo motivo, tra gli obiettivi fondamentali che dovremmo prefiggerci nell' Unione europea figura l' impegno a creare nuovi posti di lavoro nelle zone rurali, al di fuori del settore agricolo, in settori quali il turismo rurale, lo sport, la cultura, il restauro del patrimonio, la fondazione e trasformazione di imprese, le nuove tecnologie, i servizi, ecc.
Ciò nonostante, pur non essendo esclusivo il ruolo dell' agricoltura, resta indispensabile per evitare la disintegrazione economica e sociale delle aree rurali e la creazione di altre città fantasma, se non altro anche perché gli agricoltori svolgono un ruolo fondamentale nella gestione del territorio, la conservazione della biodiversità e la tutela dell' ambiente.
Quindi siamo a favore di una politica agricola e di sviluppo rurale coerente con gli obiettivi segnalati; alle soglie del XXI secolo le zone rurali devono essere competitive e multifunzionali sia sotto l' aspetto agricolo che aprendosi alla diversità delle attività non agricole.
E' importante privilegiare criteri generali di assetto del territorio e di equilibrio della popolazione, e tenere conto delle conclusioni della commissione per l'agricoltura e lo sviluppo rurale relative a cinque aspetti fondamentali, riprese solo in parte dalla commissione per i trasporti, la politica regionale e il turismo nei punti 16 e 17.
Concludendo, chiedo alla Commissione di tenere conto di questi cinque punti quando si tratterà di definire le conclusioni relative ai quattro pilastri; ritengo infatti che per l' Unione europea la permanenza della popolazione nell' ambiente rurale debba essere uno degli obiettivi prioritari.
Signor Presidente, signor Commissario, onorevoli colleghi, desidero innanzi tutto ringraziare la relatrice onorevole Schroedter per il lavoro svolto, a mio parere, egregiamente.
La ringrazio inoltre per la disponibilità al dialogo che ha dimostrato nei confronti degli altri gruppi politici, quando si è trattato di trovare formulazioni di compromesso di fronte alla valanga di emendamenti, forse più numerosi del previsto, ma che in realtà segnalano la rilevanza della relazione in discussione.
Per noi è importante che le conclusioni approvate alla fine in quest' Aula siano tenute in considerazione dalla Commissione, quanto meno nello spirito, perché a questo punto potrebbe sembrare che qui stiamo portando avanti un esercizio inutile, puramente retorico.
La verità è che siamo convinti, e ciò si riflette anche nel testo delle conclusioni, che la Commissione debba tenere conto delle decisioni di questo Parlamento, soprattutto in vista della revisione delle linee direttrici a metà periodo.
Nei nostri emendamenti abbiamo ribadito l' importanza di stabilire sinergie tra i Fondi strutturali, il Fondo di coesione e le iniziative comunitarie, in modo che la loro applicazione porti, nel modo migliore e più redditizio, all' eliminazione progressiva delle disuguaglianze tra regioni e alla creazione di posti di lavoro le quali, in definitiva, sono i due scopi fondamentali dei Fondi di cui stiamo parlando.
Per imprimere un impulso più rapido ed efficace nel conseguimento di tali obiettivi, riteniamo che all' iniziativa debbano partecipare i creatori di posti di lavoro, i veri creatori di imprese e coloro che garantiscono effettivamente nuove fonti di occupazione, ovvero gli imprenditori.
Soprattutto i piccoli e medi imprenditori devono partecipare alla distribuzione di questi fondi.
Altrimenti, se si sentono emarginati, se non possono partecipare, non dico soltanto alla fruizione ma anche alla ricezione di questi fondi, avremo perso un' occasione di conseguire i nostri obiettivi più velocemente.
Inoltre, per raggiungere i nostri obiettivi, per riuscire a superare le disuguaglianze tra regioni e trovare fonti di lavoro è importante scommettere decisamente a favore delle nuove tecnologie, le reti di trasporto e di comunicazione e le energie rinnovabili.
Tutto questo, sottolineo, avvalendosi della partecipazione dell' impresa privata, che unendo il proprio impegno a quello delle amministrazioni pubbliche, in una sinergia di completamento che non comporti mai chiusure o esclusioni, creerà ricchezza sociale e posti di lavoro.
Signor Presidente, sento il dovere di ricordare al mio collega, onorevole Evans il vero motivo per cui il Galles ha ottenuto lo status di regione dell'obiettivo 1: è stato a causa delle sciagurate politiche del suo partito conservatore.
E mi permetto di ricordargli anche che, mentre era Segretario di Stato per il Galles, il leader del suo partito, Hague, ha violato tutte le regole sull' addizionalità e per questo ricevuto una dura lettera del Commissario Wulf-Mathies sui requisiti normativi.
Posso dirvi che il governo britannico è consapevole dei suoi obblighi relativi all' addizionalità per l'obiettivo 1.
Suggerisco all'onorevole Evans di andare a leggersi il regolamento.
Il mio gruppo ha presentato innumerevoli emendamenti ad ambedue le relazioni in discussione oggi.
Vorrei che ci concentrassimo sul ruolo essenziale delle linee direttrici, nella fattispecie fornire un quadro e uno strumento per sostenere e incrementare la ripresa economica, per garantire l'uso più efficiente possibile delle risorse nell'ambito di un'ampia collaborazione e riportare queste regioni sulla strada del recupero e dello sviluppo sostenibile in modo che alla fine non abbiano più bisogno di essere tenute in vita artificialmente.
E' importante identificare le capacità e il potenziale delle nostre regioni nel settore dell' alta tecnologia,, soprattutto alla luce delle notizie diffuse dai mezzi di comunicazione, secondo cui l'Europa starebbe rapidamente perdendo terreno a favore degli Stati Uniti per quanto attiene alla crescita delle industrie ad alto contenuto tecnologico, determinanti per il futuro.
Anche il funzionamento del precedente gruppo di programmi è molto istruttivo, in quanto ci dice quale non dovrebbe essere il ruolo delle linee direttrici.
Non dovrebbero essere volte a creare nuovi livelli di burocrazia e formalità, né a spostare le priorità e le politiche a metà dello sviluppo di un progetto, con la conseguenza di inevitabili ritardi e sottoutilizzo dei fondi, particolarmente alla luce dei nuovi requisiti di bilancio.
L'attuazione e la gestione delle linee direttrici non possono essere lasciate alla personale interpretazione di un qualsiasi funzionario della Commissione o dell'amministrazione nazionale.
L'operato della direzione generale della Commissione deve essere coerente, sempre nel rispetto degli aspetti locali e regionali specifici dei programmi della Commissione.
In conclusione, le linee direttrici devono essere ampie, indicative e flessibili, per fornire assistenza ai gestori dei programmi e ai beneficiari dei fondi e per sfruttare al massimo il potenziale dei nostri nuovi ambiti di recupero.
Se riusciremo a imprimere uno spirito di imprenditorialità alle regioni povere e strutturalmente deboli, alla fine riusciremo a rimetterle in carreggiata perché possano attirare sufficiente fiducia da parte degli investitori, elemento chiave per il successo futuro.
E' in questa luce che giudicheremo il successo delle linee direttrici in parola: vedremo se la politica regionale UE, con linee direttrici valide, solide e di supporto, sarà in grado di creare nuove opportunità e di permettere alle regioni povere e strutturalmente deboli di svolgere appieno il loro ruolo e contribuire alla crescita e alla prosperità dell'UE.
Signor Presidente, signor Commissario, onorevoli colleghi, desidero prima di tutto ringraziare la onorevole Schroedter per l'ottima relazione.
Ha svolto un'analisi dettagliata di questo argomento e ha inserito molti emendamenti proposti in sede di commissione.
La relatrice ha inoltre giustamente sottolineato che il Parlamento non è stato ascoltato per tempo in merito alle direttive.
Adesso siamo già molto in ritardo.
Speriamo che il parere del Parlamento sia di aiuto per la valutazione intermedia dei programmi e per la loro realizzazione.
Rispetto ai tempi impiegati, la relazione è cresciuta a dismisura durante il dibattito.
Sono stati inseriti numerosissimi dettagli, che erano emersi già nelle relazioni precedenti.
A questo punto penso sia più importante concentrarsi nella valutazione dei processi ed in che modo questi potranno permettere di gestire la politica regionale dell'Unione, ricordando che l'obiettivo che si desidera raggiungere è quello di ridurre la disuguaglianza locale.
Il mio gruppo ribadisce l'importanza del principio di responsabilità degli Stati membri e del ruolo degli attori locali in merito allo sviluppo e all'attuazione dei programmi.
A tal proposito, sarebbe estremamente importante coinvolgere le piccole e medie imprese.
Il mio gruppo ritiene inoltre importante tenere maggiormente in considerazione le isole e le regioni periferiche e promuovere il dialogo tra il mondo urbano e quello rurale.
Ci opponiamo all'eccessivo controllo dell'Unione europea e dei governi centrali dei paesi membri e chiediamo che venga ridotta la burocrazia, che fa rallentare lo sviluppo e lo svolgimento dei programmi.
L'efficacia dei progetti, perseguiti con il sostegnoo dell'Unione, è stata spesso ridotta a causa della lentezza dei processi decisionali e della complessità amministrativa.
Spesso sono stati finanziati progetti che non hanno prodotto alcun vantaggio permanente alla regione interessata.
I progetti dovrebbero essere più efficienti, più flessibili ed in grado di garantire risultati migliori.
Durante la preparazione della relazione è stato interessante discutere dei temi generali relativi alla politica regionale dell'Unione europea.
Per noi, nuovi deputati al Parlamento, questa è stata la prima volta, e devo ammettere che è ho seguito i lavori con estremo interesse.
Questa relazione è ottima e gode del sostegno del nostro gruppo.
Signor Presidente, signor Commissario, onorevoli colleghi, la prova che questo Parlamento resta tuttora un' Istituzione consultiva e subordinata è data dall' impossibilità per l' eccellente relazione della collega del mio gruppo, onorevole Elisabeth Schroedter, di approdare in seduta plenaria, perché i piani di sviluppo regionale per il periodo 2000-2006 per le zone dell' obiettivo 1 già da diversi mesi giacciono negli uffici della Commissione.
Tenendo conto di questo, la nostra Assemblea deve esigere, in ogni caso, che prima della loro approvazione i Quadri comunitari di sostegno per il suddetto periodo siano esaminati e discussi in questo Parlamento proprio alla luce degli orientamenti presentati oggi, poiché riteniamo che abbiano la particolare capacità di creare occupazione nei territori più poveri o meno sviluppati, consentendoci così di contribuire a invertire le tendenze negative che determinano le sperequazioni esistenti nella società europea e di avanzare verso un' Europa più giusta.
Signor Presidente, non dovremmo dimenticare che l' obiettivo principale e strategico dei Fondi strutturali e di coesione, nonché del loro coordinamento, è conseguire la coesione economica e sociale.
Noi siamo tenuti a contribuire all' elaborazione delle linee direttrici e anche alla valutazione dei risultati.
E ciò perché siamo i rappresentanti dei cittadini nell' Europa dei cittadini e non solo in un' Europa degli Stati e delle regioni.
Vediamo che i Fondi sono una condizione necessaria, ma non sufficiente, per raggiungere la coesione economica e sociale.
Se prendiamo come indicatore unico il prodotto interno lordo per abitante, possiamo anche sbagliarci.
Alcuni colleghi hanno già parlato della disoccupazione e del calo demografico.
Dovremo analizzare una serie di indicatori che ci permettano di valutare la condizione e l' evoluzione delle società regionali che versano in situazioni peggiori di altre.
Da alcune relazioni presentate oggi in Plenaria, emerge chiaramente che le 25 regioni europee più prospere hanno una disoccupazione di cinque volte inferiore a quella delle 25 regioni meno prospere.
Ciò impone al Parlamento europeo, al signor Commissario e alla Commissione di intervenire in maniera risoluta e strategica.
E' vero che il Parlamento europeo non ha avuto l' occasione - o non gli è stata concessa, perché era la fine della legislatura - di discutere delle linee direttrici.
Non credo però che la relazione arrivi tardi.
Occorre una riflessione collettiva per poter rivedere e valutare correttamente i nuovi programmi dell' obiettivo 1 e i piani di sviluppo regionale elaborati prima dell' entrata in vigore delle linee direttrici . I programmi dei vari obiettivi vanno coordinati.
Siamo tutti d' accordo nel chiedere che il Parlamento possa essere compartecipe della valutazione delle linee direttrici a metà periodo di funzionamento dei programmi, visto che siamo i rappresentanti dei cittadini.
I cittadini non possono accettare che l' Unione europea prenda decisioni in modo, almeno in apparenza, burocratico.
Hanno bisogno che funzioni la dimensione politica, che sussistano responsabilità, che si comunichi con loro.
Questo è quanto chiediamo oggi al signor Commissario.
Spero che sarà d' accordo, alla luce della sua precedente esperienza di presidente di regione, nel proporre alcuni indicatori insieme a una strategia a favore della coesione economica e sociale e non soltanto della produttività.
Signor Presidente, appoggio le principali proposte della relazione sulla gestione dei Fondi strutturali e del Fondo di coesione per il periodo 2000-2006 e le sue principali raccomandazioni , fra cui quella secondo cui l'approccio relativo alla spesa dei Fondi strutturali e del Fondo di coesione deve sempre essere integrato, il che significa che occorre sviluppare un forte partenariato fra le autorità locali e i governi nazionali in relazione all'utilizzo di tali finanziamenti.
Gli Stati membri sono chiamati ad attribuire maggiore importanza alle strategie integrate volte a rivitalizzare i rapporti fra le città e le aree rurali.
Si tratta di un aspetto di particolare rilievo poiché, per quanto il rinnovamento urbano sia vitale, nelle nostre politiche dobbiamo sempre trovare un equilibrio fra la promozione dello sviluppo rurale e il miglioramento delle condizioni di vita degli abitanti dei centri urbani se non vogliamo costruire un'Europa fatta solo di città.
I Fondi strutturali hanno svolto un ruolo chiave nello sviluppo delle aree sia urbane che rurali dei paesi periferici, principalmente con il miglioramento del sistema viario, dei sistemi di trattamento delle acquee reflue e delle reti di trasporto connesse.
Tale processo continuerà in linea con gli orientamenti di spesa fissati dai Capi di Stato e di governo dell'UE l'anno scorso al Vertice di Berlino e accolti favorevolmente dal Parlamento nella tornata di maggio.
Non vi è dubbio che i principali programmi UE attuati fra il 1989, il 1993, il 1994 e il 1999 abbiano contribuito a migliorare la competitività economica dei paesi periferici e delle regioni dell'obiettivo 1.
L'essenziale adesso è consolidare i progressi fatti finora e renderli irreversibili, in modo da garantire che i paesi periferici e le regioni ultraperiferiche, le regioni più deboli in Europa, possano operare con successo sia nella nuova zona dell'euro che nel mercato unico, che è in continua espansione e in cui la libera circolazione di merci, persone, servizi e capitali è ormai una realtà.
Infine, sebbene a partire dal Fondo europeo di sviluppo regionale e dal Fondo di coesione siano stati finanziati progetti infrastrutturali essenziali, non dovremmo dimenticare che il Fondo sociale europeo ha svolto un ruolo importantissimo nell'assistere i meno abbienti nella nostra società.
Grazie al Fondo sociale abbiamo potuto migliorare i nostri organismi di terzo livello, finanziare i nostri programmi per i giovani che lasciano la scuola e realizzare vaste iniziative per la lotta alla disoccupazione giovanile e di lunga durata, per aiutare chi abbandona la scuola in giovane età e promuovere livelli più elevati di istruzione fra gli adulti.
Signor Presidente, in passato mi sono trovato più volte in disaccordo con la relatrice in merito al suo approccio a problemi di politica regionale, ma questa volta debbo invece dirmi d'accordo con lei.
Non so se questo la incoraggerà a proseguire nella stessa direzione, ma vorrei comunque rivolgerle le mie congratulazioni.
La seconda osservazione che vorrei fare è che avremmo preferito, come avevamo richiesto la onorevole McCarthy e io in qualità di relatori per il regolamento generale, che le linee direttrici fossero inserite nel regolamento come allegato.
Purtroppo così non è stato e la responsabilità non è certo dell'onorevole Bernié; era una questione di competenza della precedente Commissione.
Lo faccio rilevare per ribadire nuovamente la posizione del Parlamento.
La terza osservazione che desidero formulare è che, naturalmente, le linee direttrici ci trovano sostanzialmente d'accordo, nella misura in cui non si discostano dalle osservazioni che avevamo formulato a suo tempo.
Rappresentano un notevole ausilio per gli Stati membri, ma in particolare mi preme evidenziare l'enfasi data dalla Commissione allo sviluppo sostenibile, all'incremento dell'occupazione, con particolare riguardo alle pari opportunità, al settore dei trasporti.
Parlando a titolo personale, posso dirmi completamente d'accordo.
Ciò detto, tuttavia, da isolano quale sono tengo a denunciare la scarsa attenzione prestata alla problematica dello sviluppo insulare.
Non vi viene infatti attribuita la dovuta attenzione, e non è la prima volta che ciò accade: si tratta di una lunga storia, che si trascina almeno da quando sono stato eletto al Parlamento, cinque anni fa, tant'è vero che ho già trattato questo argomento a più riprese.
E continueremo a doverlo trattare, signor Commissario, perché l'articolo 158, paragrafo 1 del Trattato di Amsterdam contiene una disposizione che allude a una politica integrata per le isole.
Di conseguenza, la Commissione dovrà finalmente prendere in esame questo preciso argomento.
Ora, signor Commissario, è finalmente giunto il momento di applicare i programmi: pertanto, gli Stati membri dovranno a loro volta farsi carico delle proprie responsabilità ed eseguire adeguatamente i propri compiti.
Quanto al Parlamento, tengo a ricordare che esiste un codice di buona condotta sottoscritto fra Commissione e Parlamento lo scorso mese di maggio.
Sono del tutto certo che quel codice sarà rispettato e che il Parlamento sarà tenuto al corrente dell'evoluzione in atto e di ogni dettaglio sull'applicazione dei programmi.
Signor Presidente, signor Commissario, onorevoli colleghi, nel minuto e mezzo di parola a mia disposizione vorrei innanzi tutto congratularmi con la onorevole Schroedter.
Molti altri lo hanno già fatto, ma lo merita davvero per la grande apertura e attenzione che ha dimostrato per le diverse proposte presentate dai colleghi; credo che la sua disponibilità abbia conferito alla sua relazione la qualità che quest' oggi le riconosciamo.
Mi associo al rammarico espresso dalla nostra relatrice per il fatto che il Parlamento in un certo senso si sia trovato a salire su un treno già in corsa; la procedura negoziale sulle linee direttrici con gli Stati membri è infatti tanto avanzata da non consentirci di ritenere che la relazione possa produrre un impatto immediato, e me ne dispiace.
Mi pare, pertanto, che la relazione debba invece anticipare e delineare le linee direttrici della revisione intermedia del 2003 e addirittura influenzare la seconda fase di programmazione successiva al 2003.
In pratica intendo dire che stiamo per entrare in un periodo di gestione della programmazione 2000-2006 che non dovrà essere un periodo di routine per un semplice motivo: dobbiamo raccogliere due grandi sfide.
La prima è l' armonizzazione delle politiche di gestione del territorio nazionale e delle politiche di sviluppo regionale.
Le sovvenzioni non bastano per costruire lo sviluppo se le infrastrutture e i servizi pubblici sono carenti.
Occorre dunque porsi una questione di fondo: come articolare la politica dell' Unione con le politiche nazionali sussidiarie di gestione del territorio.
La seconda sfida consiste nell' ampliamento, che ovviamente comporterà conseguenze significative sia in termini di bilancio che geografici.
Ecco due piste di riflessione che suggerisco al Commissario e sulle quali lo invito a coinvolgerci.
Concludendo, in un periodo di catastrofi naturali come quello che stiamo attraversando, mi preme evocare il problema dell' utilizzo dei Fondi strutturali.
E' noto che spetta agli Stati membri ridistribuire una parte dei finanziamenti.
Diversamente da quanto tendenzialmente vorrebbero gli Stati membri l' Europa non dovrebbe sparire completamente.
Al giorno d' oggi l' opinione pubblica e la stampa ci accusano di essere latitanti laddove invece siamo noi a finanziare gran parte delle iniziative nazionali.
Credo che dovremmo essere capaci di dirlo chiaro e forte.
Ritengo che sarebbe altrettanto opportuno istituire o chiedere agli Stati membri di garantire l' informazione sugli aiuti europei ogni qualvolta questi siano utilizzati per porre rimedio ai danni causati da catastrofi naturali o incidenti.
Signor Presidente, la priorità attribuita ai criteri finanziari e monetari rafforza il dilagare delle ineguaglianze di ogni genere.
Per gli esperti del piano francese, lo scenario oggi più plausibile è l' approfondirsi del divario tra le regioni all' interno di ogni paese.
I Fondi strutturali hanno contribuito proprio a frenare tale processo.
Il nostro progetto di un' Europa protesa a soddisfare i bisogni sociali mira a ottenere una convergenza verso l' alto delle condizioni di vita: realizzarlo comporterebbe indubbiamente estendere gli strumenti di ridistribuzione delle risorse, quali appunto i Fondi strutturali.
Nella fattispecie noi proponiamo un' imposta unificata sul patrimonio che consentirebbe di alimentare fondi destinati alle misure di accompagnamento per armonizzare i sistemi di previdenza sociale e la riduzione dell' orario di lavoro a livello europeo.
Ebbene, la Commissione, che sarebbe tenuta a presentare le linee direttrici, ha assolto a tale compito in modo vago e poco convinto.
La relazione in discussione quest' oggi ridà alla politica il ruolo che le spetta, compiendo un passo verso una politica dell' occupazione e dello sviluppo sostenibile.
E' per questi motivi che voteremo a favore.
Signor Presidente, anch'io mi voglio complimentare con il relatore per l'ottimo lavoro svolto.
Credo che nei prossimi anni più che mai, di fronte alla sfida della globalizzazione e a quella dell'ampliamento ad Est, l'Europa abbia bisogno di indicazioni adeguate e precise per la programmazione e il rilancio della sua economia.
In tal senso, l'Europa nel suo complesso, e ciascuno Stato membro in particolare, dovrà utilizzare al meglio tutte le sue risorse e le sue potenzialità, quindi anche i Fondi strutturali disponibili.
Per fare ciò c'è bisogno di una Commissione europea che, al di là delle buone intenzioni, dia maggiore chiarezza alle sue linee direttrici e si impegni al massimo in un'opera di controllo sull'impegno di queste risorse da parte degli Stati membri.
L'Italia, ad esempio, negli ultimi anni ha avuto problemi nell'utilizzo dei Fondi strutturali, soprattutto a causa di un'eccessiva burocrazia, di un'informazione carente e dello scarso coinvolgimento degli operatori economici e sociali a livello locale.

Sono quindi due i punti su cui vorrei richiamare l'attenzione della Commissione: in primo luogo, occorre utilizzare al meglio la concertazione come metodo di coordinamento e di partecipazione alle decisioni da parte di tutti gli operatori locali e regionali, proprio per evitare squilibri e diseguaglianze; in secondo luogo, occorre un'autentica opera di semplificazione e trasparenza dei processi amministrativi, che troppo spesso sono inutilmente lunghi e complessi al punto da pregiudicare l'accesso ai Fondi, cosa di cui si lamentano soprattutto le piccole e medie imprese europee.

Concludo, signor Presidente, dicendo che è piuttosto grave che nella comunicazione della Commissione sia stata riservata una scarsa attenzione ai patti territoriali e soprattutto alle modalità di lotta alla disoccupazione femminile e giovanile.
Signor Presidente, alla stessa stregua dell'onorevole Evans, è per me un piacere particolare potermi alzare in piedi per il mio primo intervento in questo Parlamento durante la discussione di un tema di tale importanza, specialmente dato che rappresento le West Midlands, una regione del Regno Unito che finora ha beneficiato dei finanziamenti riservati all'obiettivo 2.
Tuttavia, la relazione in oggetto stasera è un esempio lampante di come, se non siamo molto cauti, possiamo partorire idee che paiono grandiose, ma che invece sono prive di consistenza e quindi si rivelano inutili per chi dovrebbe trarne immediatamente profitto.
L'intento della relazione è buono ma, come spesso succede quando trattiamo di questi temi, i suoi obiettivi non sono chiaramente definiti e manca di una base solida che la possa rendere di una qualche utilità.
Per questo il motivo il mio gruppo e io proponiamo tre emendamenti e aggiunte sostanziali al testo, volti non tanto a togliere qualcosa alla proposta, ma a renderla più pertinente per coloro ai quali deve servire da guida.
Tengo a illustrare qual è il nostro ragionamento.
Primo, vogliamo garantire che le risorse dei Fondi strutturali e del Fondo di coesione siano utilizzate in modo adeguato.
L'esperienza passata ci insegna che noi, in quanto rappresentanti eletti dei contribuenti europei, dobbiamo esigere probità e trasparenza finanziaria negli esborsi e il controllo di questi fondi. Pertanto i nostri emendamenti e aggiunte sono volti a reperire indicatori di redditività nel processo di concessione e di spesa dei fondi.
Secondo, troppo spesso ingenti somme di denaro vengono spese per progetti i cui risultati all'inizio della programmazione sono inevitabilmente vaghi.
Ma a metà o alla fine di tale periodo non esiste un modo efficace per interrompere un progetto che rivelatosi inutile.
Pertanto le nostre aggiunte chiedono di prevedere strategie di interruzione attuabili in pratica, cosicché non solo ci sia la necessaria garanzia in relazione alle spese correnti, spesso riversate sul contribuente, ma che si possa altresì evitare la sindrome ben nota per cui si continua a spendere denaro per portare avanti un progetto che si è già dimostrato un fallimento.
Infine, chiediamo che si cambino metodi e rapporti usati per l'esborso dei fondi.
Occorre un maggiore coinvolgimento del settore privato, che introdurrà una prospettiva di realismo finanziario nel progetto di finanziamento.
Inoltre, va cambiato il tipo di progetti che vengono finanziati. Basta progetti su scala ridotta che mirano solo al reddito, e che sono difficili da controllare, occorre invece passare a progetti su vasta scala, i cui benefici nella maggior parte dei casi sono evidenti.
In tal modo si farà fronte alla necessità di trasparenza nell'uso di queste risorse, di cui si fa un gran parlare, contrastando al contempo la tentazione di tirare inutilmente per le lunghe continuando ad assorbire i soldi dei contribuenti locali nelle aree in cui sono localizzati i progetti in questione, mentre il Parlamento europeo darà prova di prendere molto sul serio il bisogno di riforma.
Se oggi l'Aula appoggerà le modifiche alla relazione che ho illustrato, credo che riusciremo a passare alla fase successiva, cioè raggiungere gli obiettivi storici per i quali i Fondi sono stati costituiti, cioè fornire assistenza - in modo finanziariamente sostenibile - alle aree povere dell'Unione europea che necessitano di un livello di vita dignitoso, non tanto facendo loro l'elemosina ma dando loro una spinta in avanti.
Invito l'Aula a votare a favore delle modifiche che ho presentato.
Signor Presidente, signor Commissario, onorevoli colleghi, desidero a mia volta congratularmi con la relatrice per il lavoro svolto, un lavoro serio e completo.
Non v'è dubbio che le politiche strutturali e la politica di coesione dell'Unione europea rappresentino gli strumenti essenziali per creare condizioni atte allo sviluppo e alla riduzione delle sperequazioni economiche e sociali fra le varie regioni, dal momento che le disparità, nonostante gli sforzi compiuti, restano elevate, e inammissibilmente elevate nell'ambito della disoccupazione.
Per garantire un maggiore conseguimento degli obiettivi di queste politiche, è indispensabile assicurarne il coordinamento e l'organizzazione sulla base di linee direttrici messe a punto con attenzione e, mi si consenta, con intelligenza.
Non va dimenticato che queste politiche, quando sono efficaci, risultano visibili anche agli occhi del cittadino europeo che ne trae un beneficio, che tocca con mano un miglioramento diretto nella propria qualità della vita.
Non va neppure dimenticato che occorrerà prestare particolare attenzione alle aree insulari e ultraperiferiche dell'Unione, che si scontrano con enormi ostacoli al proprio sviluppo economico e sociale dovuti appunto alla posizione geografica; sempre che, naturalmente, la Commissione non abbia intenzione di costruire ponti e di scavare tunnel sottomarini per collegarle al resto del continente.
In conclusione, desidero sottolineare che le politiche strutturali nel loro complesso necessitano di maggiore flessibilità, onde potersi adattare più agevolmente al mutare delle circostanze, potendo così far fronte alle nuove sfide e opportunità comportate dall'avvento del nuovo millennio, per il quale tutti noi ci auguriamo il meglio.
Signor Presidente, indubbiamente la relazione dell' onorevole Schroedter contiene numerose osservazioni utili e mi congratulo con lei, ma resto del parere che, dinanzi agli orientamenti e ai risultati della politica regionale della Comunità, la nostra inquietudine dovrebbe essere anche maggiore.
In poche parole, la colossale disoccupazione di massa non soltanto non viene attenuata dalla politica regionale, ma ne risulta addirittura ulteriormente aggravata.
L'economia rurale e le regioni agricole vengono infatti colpite in modo irrimediabile da questa politica, con conseguenze drammatiche sia per l'occupazione nelle aree rurali, sia per il livello di vita degli agricoltori, soprattutto nel meridione europeo.
All'interno degli Stati membri, le disparità regionali si approfondiscono pericolosamente.
Basta soffermarsi sui dati contenuti nella sesta relazione periodica per rendersi conto della forte accelerazione registrata negli ultimi dieci anni dalle sperequazioni regionali .
L'attenzione dedicata ai colossali problemi delle aree insulari dell'Unione è risibile, quando non addirittura inesistente, proprio mentre le carenze infrastrutturali in termini di trasporti, comunicazioni ed energia condannano queste aree alla desolazione.
Di questo stato di cose è responsabile non soltanto la politica regionale, ma anche le politiche economiche e sociali attuate in generale dall'Unione.
Vasti strati di popolazione condannano senza mezzi termini queste politiche come pericolose e repressive.
Purtroppo, le nuove linee direttrici non segnano alcun cambiamento di rotta e nulla lascia ipotizzare che, con la loro applicazione, qualcosa possa mai cambiare.
Signor Presidente, onorevoli colleghi, mi sia consentito intervenire brevemente per evidenziare due punti delle relazioni in esame, i quali rivestono un' importanza strategica essenziale nella nostra visione dell' Unione.
Il primo attiene all' importanza imprescindibile e centrale che continuiamo ad attribuire alla coesione economica e sociale.
Ci preoccupano, pertanto, le voci secondo cui l' importanza di tale obiettivo starebbe scemando nelle considerazioni della Commissione.
Noi continuiamo a pensare che la coesione economica e sociale sia un obiettivo centrale dell' Unione.
Il secondo mi trova d' accordo con i commenti espressi da un collega sulla questione delle isole, e vorrei attirare l' attenzione sulle regioni ultraperiferiche.
In futuro vorremmo poter constatare maggiore coraggio nel trattamento delle questioni concernenti le regioni ultraperiferiche come, nel caso del mio paese, le isole Azzorre e Madera.
Colgo quest' occasione per chiedere alla Commissione di spiegarci le ragioni del ritardo della sua relazione sulle regioni ultraperiferiche che il Parlamento attende ormai da molto tempo.
Signor Presidente, ringrazio innanzi tutto la relatrice anche per la disponibilità ad accogliere i nostri suggerimenti nella relazione.
Signor Presidente, onorevoli colleghi, signor Commissario, le linee direttrici sono intese a fornire agli Stati membri un orientamento per il raggiungimento degli obiettivi di riforma nel quadro della programmazione.
Tuttavia, contrariamente alla pretesa di fornire orientamenti, le indicazioni della Commissione in merito rappresentano piuttosto un catalogo di possibili misure nel quadro dei vari settori di intervento.
Il loro senso originario sarebbe invece quello di indicare la direzione e le priorità.
Condivido l'opinione della relatrice secondo la quale il documento della Commissione contiene purtroppo raccomandazioni insufficienti agli Stati membri affinché procedano alla semplificazione amministrativa. Sottoscrivo anche le richieste di concentrare l'attenzione nel corso dei negoziati con gli Stati membri su ambiti quali la promozione di un ambiente favorevole per le piccole e medie imprese ad elevata intensità di manodopera, fissando obiettivi chiari a favore della creazione di fonti alternative di finanziamento, ivi compresi i programmi in materia di capitale di rischio e finanziamento privato, i servizi di sostegno alle nuove imprese nonché alle nuove tecnologie dell'informazione e agli investimenti in settori innovativi.
Appoggio in particolare un emendamento presentato dal gruppo politico al quale appartengo al punto 10, volto ad assicurare un'adeguata partecipazione da parte del settore privato alla programmazione ed esecuzione dei progetti.
Sarei lieto, onorevole Schroedter, se lei inserisse anche questo emendamento, conformemente al principio di sussidiarietà, fra le sue positive considerazioni.
Signor Presidente, signor Commissario, il criterio unanime che abbiamo seguito in sede di commissione per l' occupazione e gli affari sociali è l' appoggio agli interventi dei Fondi strutturali e di coesione che operano per dare migliori possibilità di impiego ai disoccupati e per la parità uomo donna che rivestiva un carattere strategico e prioritario.
Purtroppo l' ottima relazione Schroedter ha trascurato questo criterio, nonostante le molteplici prove, come vedremo in seguito nella relazione Berend, di come in realtà questi Fondi stiano aiutando meravigliosamente le regioni più arretrate a colmare la distanza che le separa dalle regioni più sviluppate d' Europa.
Stanno crescendo, ma a livello di PIL.
Stanno crescendo in termini di competitività, ma non tutti possono godere della crescita della ricchezza, perché non aumenta l' occupazione e permane un divario nelle opportunità occupazionali tra le varie regioni.
Signor Commissario, legga il parere della commissione per l' occupazione e gli affari sociali e gli attribuisca priorità, perché questo è il grande problema dei cittadini.
E nella revisione, nell' assegnazione delle riserve, tenga conto del carattere strategico delle esigenze occupazionali;, in definitiva, questo è quanto richiedono i Fondi strutturali e di coesione.
Signor Presidente, le linee direttrici devono essere in grado di orientare opportunamente e di rafforzare l'efficacia dei programmi per il delicato settennio compreso fra il 2000 e il 2006, in modo che possano finalmente divenire realtà lo sviluppo sostenibile, la crescita dell'occupazione con particolare riferimento alle donne e ai giovani, e in modo da garantire un equilibrio tra politica economica, politica sociale e politica ambientale.
Acquisisce particolare importanza la risposta da dare ai sempre più gravi problemi delle aree urbane, la salvaguardia dell'occupazione nelle aree rurali, il sostegno da assicurare alle regioni agricole e, naturalmente, le pari opportunità di sviluppo per le aree insulari dell'Unione europea e per le isole greche - che sono la metà delle isole d'Europa - come previsto dall'articolo 158 del Trattato.
La politica di coesione va ulteriormente rafforzata, in quanto un'Europa caratterizzata da eccessive disparità nel livello di vita delle varie regioni non può essere ritenuta affidabile né sostenibile.
Signor Presidente, onorevoli parlamentari, desidero innanzi tutto sottolineare con quanto interesse ho ascoltato attentamente le osservazioni, talvolta le critiche e i suggerimenti formulati da coloro che sono intervenuti nella discussione sulla relazione della onorevole Schroedter.
Onorevole relatrice, onorevoli parlamentari, tutti siamo consapevoli dei motivi e delle scadenze - su questo tornerò tra un attimo - e a prescindere da tali scadenze o ritardi, posto che la discussione sulla relazione si tiene adesso, a nome della Commissione ritengo che tale discussione cada al momento opportuno, trattandosi delle linee direttrici per il 2000-2006, in quanto la nuova programmazione regionale si avvia proprio ora.
Onorevole relatrice, lei ha ricordato a giusto titolo che, per quanto la definizione delle priorità in materia di sviluppo spetti in primis agli Stati membri e alle regioni, il cofinanziamento dei programmi tramite l' Unione europea esige e giustifica che si tenga egualmente conto delle priorità comunitarie dibattute e approvate in questa sede, al fine di promuovere la dimensione comunitaria della coesione economica e sociale cui molti di voi si sono richiamati con forza.
Inoltre, onorevoli parlamentari, desidero soffermarmi un momento sul ruolo e la struttura delle linee direttrici, prima di passare alle principali osservazioni e critiche formulate dalla relatrice o dagli onorevoli parlamentari.
In merito al ruolo e alla struttura delle linee direttrici, il presidente della commissione competente, onorevole Hatzidakis, la relatrice e la onorevole McCarthy hanno ricordato che esse sono intese ad assistere le autorità nazionali e regionali nella preparazione della strategia di programmazione per gli obiettivi nn. 1, 2, 3 dei Fondi strutturali e i rispettivi collegamenti con il Fondo di coesione.
Le priorità della Commissione sono presentate sulla base delle esperienze raccolte nella fase di realizzazione dei programmi nonché delle politiche comunitarie attuali connesse agli interventi strutturali.
L' obiettivo è far sì che tali priorità contribuiscano a un migliore utilizzo, a un utilizzo ottimale ed efficace degli interventi comunitari, come molti di voi hanno auspicato, anche facendo ricorso al momento opportuno, onorevole Bradbourn, alla riserva di prestazioni propriamente intesa a promuovere un utilizzo ottimale e efficace del denaro pubblico europeo.
Quando parlo di utilizzo ottimale, intendo sia a livello nazionale che regionale, e dunque, onorevole Seppänen, parlando del livello nazionale, mi riferisco altresì al nesso con il Fondo di coesione.
Questo in merito all' obiettivo delle linee direttrici.
In relazione al contenuto invece, come è noto agli onorevoli parlamentari, le linee direttrici si articolano intorno a tre priorità strategiche che la relatrice ha ricordato con grande chiarezza e anche con grande passione, come ho avuto modo di verificare nel suo intervento.
La prima priorità consiste nel migliorare la competitività delle economie regionali per creare, in tutti i settori, ma in particolare nel privato, come ha affermato l' onorevole Berend, il massimo di posti di lavoro seri, solidi e duraturi. Competitività delle economie regionali, di tutte le economie regionali, dunque, e in particolare del Galles, onorevole Evans, ma non solo del Galles.
Aggiungo ancora, visto che molti di voi hanno ritenuto che si trattasse di un' omissione, le economie regionali delle regioni europee sfavorite per la loro lontananza geografica, che si tratti di regioni periferiche, insulari oppure naturalmente di regioni ultraperiferiche, che sono poi le più lontane.
Al riguardo, potrei forse rispondere all' onorevole Ribeiro i Castro che mi ha interpellato, così come ho scritto ai presidenti delle regioni ultraperiferiche, che la Commissione ha chiesto qualche settimana di proroga per la pubblicazione della sua relazione..
Abbiamo ricevuto i memoranda dei governi delle regioni ultraperiferiche con molto ritardo, ma questo non vuole certo essere un alibi, semmai una spiegazione.
Occorre svolgere un lavoro estremamente serio su tali memoranda.
Ho partecipato personalmente a un incontro delle regioni ultraperiferiche il 23 novembre e il Collegio ha ritenuto che fosse necessaria qualche settimana supplementare per redigere una relazione all' altezza dei problemi estremamente seri e gravi e delle aspettative di tali regioni ultraperiferiche e vi ringrazio per la comprensione.
Ecco la prima priorità, cioè la competitività delle economie regionali.
La seconda priorità, sulla quale molti di voi hanno insistito, in particolare l' onorevole Puerta e altri ancora lungi da me il voler istituire un ordine gerarchico tra di esse è il rafforzamento della coesione sociale e dell' occupazione, valorizzando soprattutto le risorse umane, meglio che in passato.
Onorevoli parlamentari, nell' Unione europea si constata un divario inferiore tra i paesi, il che dimostra l' efficacia e l' utilità del Fondo di coesione, ma al contempo si osserva - come scrive la relatrice - che in materia di disoccupazione lo scarto tra le 15 o 20 regioni più ricche e le 15 o 20 regioni più povere o più diseredate si fa sempre maggiore e tale situazione è e rimane ingiustificabile e intollerabile.
A me personalmente - in considerazione della mia idea di costruzione europea e di politica dello sviluppo regionale in particolare - tale situazione risulta inaccettabile ed è mia intenzione fare tutto quanto è in mio potere, con il vostro sostegno, per mettere tutti i finanziamenti per i quali sono responsabile al servizio di una migliore coesione sociale, umana, territoriale proprio per sventare quella che un giorno di fronte a quest' Aula ho definito un' Europa a due velocità, un' Europa dei bei quartieri e un' Europa delle periferie povere.
Il terzo obiettivo consiste nello sviluppo urbano e rurale, nel quadro di una politica equilibrata del territorio.
In effetti le linee direttrici contemplano due principi orizzontali: in primo luogo lo sviluppo rurale e rivolgendomi alla onorevole relatrice ricordo che nello sviluppo rurale includo anche la questione dei trasporti sostenibili, che personalmente sostengo da molto tempo, e cioè fin dai tempi in cui sono stato Ministro dell' ambiente del mio paese.
Il secondo principio è costituito dalle pari opportunità, in particolare tra uomini e donne, nonché la strategia europea per l' occupazione e il quadro dell' Unione economica e monetaria.
Infine, per rispondere alle preoccupazioni espresse dai diversi onorevoli parlamentari e in particolare dalla relatrice, le linee direttrici ricordano l' importanza e la definizione di strategia integrate di sviluppo o di riconversione, che tra tutte le priorità attribuiscono la chance maggiore alle sinergie, alle misure adottate e alla realizzazione di un partenariato decentrato.
E' stata espressa preoccupazione per l' apparente omissione di un riferimento a tale partenariato: in realtà esso è citato espressamente a pagina 5 delle linee direttrici, ma desidero ricordare - poiché sono stato sollecitato - che a mio avviso siffatto partenariato - sono stato attivo sufficientemente a lungo in una regione del mio paese per poterlo dire in tutta sincerità - è uno strumento, è la leva delle intelligenze locali vuoi nel settore pubblico, gli eletti, i settori socioeducativi o le associazioni, vuoi nel settore privato. Un partenariato decentrato, dunque, e per rispondere alla onorevole Angelilli ricordo evidentemente i patti territoriali che sono una delle forme di tale partenariato decentrato.
Ecco i motivi per cui le linee direttrici sono presentate secondo priorità tematiche; esse devono infatti essere prese in considerazione a titolo di ciascun obiettivo, a gradi diversi a seconda delle situazioni specifiche di ciascuno Stato membro e di ciascuna regione.
Desidero ora rispondere ad alcune delle osservazioni degli onorevoli parlamentari, innanzi tutto sulla procedura.
E' un fatto che il Parlamento sia stato consultato tardivamente.
Mi sia consentito ricordare che quando la Commissione ha adottato il progetto di linee direttrici nel febbraio 1999, con una nuova procedura destinata a facilitare la presentazione di commenti al testo, il mio predecessore, la Commissario Monica Wulf-Mathies aveva tempestivamente presentato il testo al Parlamento.
Vista l' imminenza delle elezioni europee, in pratica il Parlamento ha potuto intraprendere l' esame delle linee direttrici soltanto nel luglio 1999, quando il testo era stato già adottato in via definitiva.
Presentandomi a voi in qualità di Membro del nuovo Collegio, onorevoli parlamentari, mi preme rassicurarvi che nei negoziati sui programmi, appena iniziati per la gran parte degli Stati membri - il presidente Hatzidakis mi ha rivolto una domanda in tal senso - le vostre osservazioni saranno realmente prese in considerazione.
Posso rassicurarvi inoltre che quando la Commissione adotterà le linee direttrici in vista della revisione intermedia, a norma di regolamento, terremo altrettanto conto del parere del Parlamento così come delineato nella relazione in esame.
E ora sul merito, ovvero sul ruolo degli orientamenti, la relatrice ha sottolineato che è appunto in tale contesto che occorre indicare le linee direttrici su una serie di obiettivi europei, spesso assai precisi.
Non voglio citarli tutti: la realizzazione di politiche intersettoriali, l' aumento dell' efficacia dell' utilizzo dei fondi pubblici, il sostegno a favore dei diversi partner per realizzare insieme la pianificazione regionale o nazionale e via discorrendo.
La Commissione prende atto, ma molti di tali orientamenti, o per meglio dire questioni, attengono piuttosto ad altri documenti, quali il Vademecum o il documento di lavoro metodologico.
Per concludere vorrei soffermarmi su alcune richieste di cui la relatrice si è fatta portavoce.
Per esempio l' idea secondo cui le linee direttrici non sarebbero sufficientemente specifiche nelle raccomandazioni.
Tale affermazione della relazione deve essere ricollocata nella prospettiva dei negoziati della scorsa primavera.
La Commissione si è attenuta alla lettera dell' articolo 10 del regolamento generale sui Fondi strutturali, il quale prevede che la vocazione di tali linee direttrici sia fornire agli Stati membri "gli orientamenti generali indicativi sulle pertinenti politiche comunitarie concordate" , e ho citato letteralmente il testo.
Inoltre le linee direttrici non possono sostituire la programmazione né le valutazioni ex ante, che devono essere lo strumento proprio per specificare le priorità e l' efficacia dei programmi.
Onorevole Schroedter, lei ha evocato poi la sezione delle linee direttrici relativa allo sviluppo urbano e rurale e ha sottolineato che lo sviluppo urbano non è sufficientemente considerato.
A me pare il contrario: confermo il grande interesse che la Commissione nutre e continuerà a nutrire per la valenza urbana della politica di coesione.
Peraltro ho avuto modo di dichiararlo recentemente ai Ministri responsabili per la politica urbana in una riunione a Tampere.
In materia di sviluppo rurale, sottolineato da molti onorevoli parlamentari intervenuti, in particolare dalla onorevole Redondo Jiménez, le linee direttrici rispondono appunto al duplice obiettivo evocato dalla relatrice: un settore agricolo forte, collegato a una maggiore competitività nelle zone rurali, ma anche la tutela dell' ambiente e del patrimonio rurale dell' Europa.
Occorre tuttavia sottolineare che le linee direttrici in discussione riguardano esclusivamente i Fondi strutturali, i cui obiettivi 1 e 2 riconoscono come priorità appunto la diversificazione del mondo rurale.
Parlando di equilibrio del mondo rurale, non dobbiamo dimenticare la nuova politica di sviluppo rurale, cofinanziata dal FEAOG, sezione garanzia, il cui ruolo è promuovere la riforma dell' agricoltura europea e sostenere la multifunzionalità dell' agricoltura.
In questa fase mi limito a dire che auspico che essa sia integrata nella programmazione delle zone rurali dell' obiettivo 2, così come il FEAOG, sezione orientamento, è integrato nelle regioni dell' obiettivo 1.
In ogni caso ho preso atto di quanto sia vigile la commissione per l' agricoltura e lo sviluppo rurale su tali temi.
Prima di concludere desidero dire all' onorevole Savary che la discussione specifica sulle conseguenze delle tempeste che si sono abbattute nelle ultime settimane sulla Francia, l' Austria e la Germania in particolare è prevista per domani, così come la discussione con la mia collega, la signora Commissario de Palacio, sulle lezioni da trarre dalla marea nera che ha colpito le coste francesi.
Con il suo permesso, onorevole Savary, mi riservo di esprimere la mia posizione su questo tema, la quale coincide ampiamente con la raccomandazione che lei ha formulato su quanto si può fare per lottare contro la marea nera nel contesto dell'obiettivo 2.
Ricordo che domani la Commissione approverà la carta delle zone riconosciute come obiettivo 2 per la Francia, la Svezia, l' Austria e il Lussemburgo, che ci fornirà uno strumento di lavoro, in particolare per gran parte dei dipartimenti colpiti dalle tempeste.
Ecco il motivo per cui dopo domani mi recherò in visita nei due dipartimenti francesi gravemente danneggiati dal maltempo.
Concludendo ringrazio il Presidente per la sua comprensione e la relatrice per la qualità del lavoro suo e della sua commissione parlamentare e desidero anche dire che, a prescindere da qualche differenza di valutazione sul ruolo delle linee direttrici, - ne abbiamo discusso e ho cercato di chiarire il mio punto di vista - sono molto lieto del sostegno espresso da questo Parlamento a favore dell' elaborazione da parte della Commissione delle linee direttrici sottoposte agli Stati membri al fine di preparare i programmi nazionali.
Ciò non può che confortare la concezione fondata sulle buone pratiche tratte dall' esperienza dei programmi per il periodo 1994-1999.
Mi pare di buon auspicio per una valida cooperazione tra le nostre due Istituzioni, nel momento di avvio della programmazione per il 2000-2006, una buona pratica di lavoro in comune, consolidata, onorevole Hatzidakis, dal rispetto del Codice di condotta che si impone alle nostre due Istituzioni e che a me sta particolarmente a cuore.
La discussione è chiusa.
La votazione avrà luogo domani, alle 12.00.
Situazione, sviluppo sociale ed economico delle regioni dell' Unione
L' ordine del giorno reca la relazione (A5-0107/1999) dell' onorevole Berend, a nome della commissione per la politica regionale, i trasporti e il turismo, sulla sesta relazione periodica relativa alla situazione socioeconomica e allo sviluppo delle regioni dell' Unione europea (SEC(99)0066 - C5-0120/99 - 1999/2123(COS)).
Signor Presidente, signor Commissario, onorevoli colleghi, la sesta relazione periodica sulla situazione e lo sviluppo sociale e economico delle regioni dell' Unione europea segna un passaggio importante nell' analisi dei dati regionali e mette in rilievo i progressi realizzati in tale campo dopo la pubblicazione della quinta relazione periodica.
Tuttavia, ritengo che parlare di una vera convergenza dello sviluppo regionale medio in Europa offra un' immagine un po' monca della realtà, e purtroppo è proprio questo il messaggio trasmesso dalla stampa e proclamato in taluni discorsi.
La relazione della Commissione relativizza ampiamente tale constatazione, soprattutto quando illustra la situazione socioeconomica di talune regioni dell' Unione che mi stanno particolarmente a cuore: mi riferisco ai dipartimenti francesi d' oltremare e più in generale alle regioni ultraperiferiche.
Mi rallegro dunque che la commissione per la politica regionale, i trasporti e il turismo abbia approvato un mio emendamento che invita la Commissione a riservare un capitolo speciale della prossima relazione al tema della coesione nelle regioni periferiche e, più specificamente, all' analisi dell' impatto delle misure che saranno approvate prossimamente in conformità al nuovo articolo 299, paragrafo 2, del Trattato di Amsterdam.
Concludendo, mi pare che la sesta relazione periodica offra argomentazioni interessanti nell' ottica di un reale progetto di sviluppo sostenibile ed equilibrato del territorio europeo, segnatamente sottolineando l' importanza del legame tra centro e periferia dell' Europa.
Anche se la Commissione esita ancora a esprimersi in termini troppo espliciti, la relazione periodica dimostra quanto sia urgente promuovere uno sviluppo policentrico dello spazio comunitario tramite le politiche strutturali dell' Unione e nel contesto dell' iniziativa lanciata dal sistema dei conti nazionali e regionali(SEC).
Signor Presidente, il gruppo del Partito del socialismo europeo di questo Parlamento è d' accordo con la relazione appena presentata dall' onorevole Berend e si congratula con l' autore, sia per la qualità delle conclusioni che per la sua flessibilità, che ha permesso di accogliere in sede di commissione emendamenti provenienti dai vari gruppi.
E' bene ricordare che attualmente la competitività globale dell' Unione europea è pari all' 81percento di quella degli Stati Uniti d' America e che questo dato migliorerà solo se migliora quello delle nostre unità competitive, ovvero le regioni, e ciò in un momento in cui l' evoluzione tecnologica, la globalizzazione economica e i nostri problemi, l' ampliamento e la moneta unica, richiedono alle regioni, ma anche alle imprese e agli individui, un maggior sforzo competitivo.
La sesta relazione della Commissione europea presenta conclusioni molto preziose.
Ne riassumo due, già ricordate dal relatore, una positiva e l' altra negativa.
La prima è che sono stati conseguiti progressi rilevanti nella coesione territoriale e sociale in tutto il territorio dell' Unione e che i Fondi comunitari sono stati un fattore importante, anche se non decisivo, nella diminuzione delle disuguaglianze regionali.
Quella negativa è che questo grande sforzo è stato più efficace nell' avvicinare il PIL e la produttività delle regioni europee piuttosto che i livelli di occupazione.
Quindi è necessario vincolare maggiormente il finanziamento strutturale alla creazione di posti di lavoro.
E' il primo ordine, signor Commissario, per il prossimo periodo.
Pertanto, signor Presidente, invito gli illustri colleghi ad approvare la relazione e chiedo alla Commissione, come hanno fatto altri colleghi, di tenere ben presenti le conclusioni del suo sesto rapporto periodico per la programmazione del periodo 2000-2006.
Signor Presidente, signor Commissario, onorevoli colleghi, desidererei prima di tutto ringraziare il relatore per l'eccellente lavoro svolto e per aver tenuto in considerazione gli emendamenti presentati durante il dibattito in commissione.
La sesta relazione periodica fornisce la base necessaria per valutare il raggiungimento degli obiettivi della politica regionale dell'Unione europea.
La relazione indica che, nonostante le misure adottate, la crescita continua a essere disuguale.
Le regioni dell'Europa centrale sono teatro di una crescita estremamente rapida.
I centri più sviluppati crescono a un ritmo nettamente superiore rispetto alla media europea, mentre alcune regioni dell'Europa meridionale e settentrionale continuano a segnare il passo.
Adesso sarebbe importante analizzare a fondo le cause di questo fenomeno e i motivi per cui la politica regionale non sia in grado di produrre ovunque i risultati sperati.
E' colpa della burocrazia o del fatto che le differenze regionali, le lunghe distanze, il clima troppo caldo o troppo freddo, la densità di popolazione e le condizioni di vita non sono state tenute sufficientemente in considerazione?
Come può l'Unione affrontare la sfida della globalizzazione, assicurando che anche le regioni meno sviluppate possano rimanere al passo con questo tipo di evoluzione?
Sarebbe importante analizzare quali impatti avrà l'ampliamento dell'Unione europea e lo sviluppo delle regioni più periferiche dell'UE.
Gli Stati membri devono inoltre ricordare quali sono le loro responsabilità.
Alcuni di loro hanno violato il principio di sviluppo e ridotto i fondi regionali, nonostante l'aumento dei finanziamenti provenienti dall'Unione europea.
Ciò ha inciso negativamente sui risultati della politica regionale.
In futuro sarà necessario identificare indicatori che ci consentano di sviluppare tempestivamente gli interventi necessari nelle regioni più bisognose.
Per esempio, il crescente flusso migratorio non è stato tenuto sufficientemente in considerazione.
Anche in questo caso sarebbe necessario sottolineare l'importanza del contributo delle piccole e medie imprese come motore per promuovere l'occupazione e lo sviluppo locale.
Un altro punto estremamente importante è quello legato alle tecnologie d'avanguardia che dovrebbero essere messe a disposizione anche delle imprese operanti nelle regioni meno sviluppate.
Il nostro gruppo appoggia l'approvazione di questa relazione.
Signor Presidente, signor Commissario, onorevoli colleghi, finora la politica regionale della Comunità europea non è riuscita a tenere conto in modo tangibile le differenze di reddito per abitante.
La situazione è grave al punto che oggi anche nell' Unione europea è evidente il nesso fra disoccupazione e povertà, come si desume dal fatto molto preoccupante che la disoccupazione raggiunge in media il 23,7 percento nelle regioni più colpite da questo problema, che coincidono con le zone povere, mentre nelle 25 regioni che corrispondono alle zone ricche la disoccupazione è di appena il 4 percento.
A fronte di questa situazione, nella relazione sottoposta all' approvazione del Parlamento occorre indicare chiaramente la necessità di misure destinate inequivocabilmente a combattere la povertà relativa e la disoccupazione.
Misure volte a tal fine come l' applicazione appropriata dei Fondi strutturali, spesso spesi male, con politiche statali centralizzate, ammodernamento delle telecomunicazioni e delle comunicazioni, inserendo specialmente le regioni meno sviluppate nelle reti ferroviarie transeuropee in vista del 2007, rispetto e sviluppo delle risorse e delle capacità agricole e della pesca di quei paesi, spesso colpiti dalle politiche stesse di un' Unione europea indifferente e promozione di politiche attive volte alla creazione di posti di lavoro, preferibilmente per le donne e i giovani.
Unicamente applicando con determinazione misure di questo tipo sarà possibile ovviare alla sperequazione sociale e territoriale che non è esito storico di inevitabili pecche, bensì di emarginazione e di politiche economiche dalle ricadute negative.
Signor Presidente, signor Commissario, la presente relazione del collega, onorevole Berend, si attiene esattamente alla strategia adottata dalla Commissione europea, dando l'assoluta priorità all'aspetto dell'aumento della competitività.
Vengono invece citati solo marginalmente gli obiettivi di più ampia portata dei Fondi strutturali, quali l'incremento dell'occupazione, il miglioramento delle pari opportunità, la maggiore sostenibilità dell'occupazione e dello sviluppo.
Ritengo che una tale impostazione sia ingiustificata e chiedo che nella sesta relazione periodica si tengano in maggiore considerazione i punti summenzionati.
Ciò non significa che non veda la necessità di rafforzare la competitività, tanto più che io stesso sono un imprenditore che opera in una regione dell'obiettivo 1, ossia nel Brandeburgo, in Germania, e conosco perfettamente le preoccupazioni e i bisogni delle piccole e medie imprese.
Nelle regioni comprese nell'obiettivo 1 è assolutamente necessario introdurre parallelamente misure a termine volte a promuovere la creazione di posti di lavoro, programmi speciali a favore dell'imprenditorialità giovanile e iniziative di sostegno all'avvio di attività in proprio.
Tali settori vengono sovvenzionati attraverso interventi appropriati previsti nel quadro dei Fondi strutturali dell'Unione europea.
Il solo sostegno alla competitività delle imprese non può consentire di raggiungere l'auspicata coesione fra sviluppo economico e sviluppo sociale, visto che nelle regioni comprese nell'obiettivo 1 mancano le basi per una ripresa economica autonoma.
Lo sviluppo economico, da solo, non contribuisce a ridurre la disoccupazione, come dimostra il fatto che occorre almeno il 3percento di aumento del prodotto nazionale lordo per creare ulteriori posti di lavoro.
Concentrandosi esclusivamente sulla politica economica orientata alla domanda e all'offerta non è possibile raggiungere i risultati auspicati.
E anche nel caso lo si faccia, si devono effettuare cospicui investimenti di potenziamento e meno investimenti di razionalizzazione.
Ciò va assolutamente associato a una politica economica orientata alla domanda per poter avere la possibilità di migliorare la situazione in queste regioni.
Le situazioni nelle varie regioni sono alquanto diverse e ciò significa che occorre attuare una serie di misure di accompagnamento per poter intervenire in qualche modo.
Sono necessari, per esempio, interventi nei settori della formazione professionale, della formazione permanente, del reinserimento dei lavoratori espulsi dal processo produttivo, dell'organizzazione flessibile dell'orario di lavoro e dei tipi di orario di lavoro, per poter conciliare molto meglio gli aspetti personali e sociali e poter favorire nuovamente l'accesso al mercato del lavoro delle donne.
Signor Presidente, i miei complimenti al relatore per la sua approfondita relazione.
Obiettivo principale dei Fondi strutturali è rafforzare la coesione sociale ed economica fra le regioni dell'Unione europea.
Stimolando gli investimenti più disparati, l'Unione tenta di realizzare l'aumento del PIL per abitante e di far crescere l'occupazione.
Dalla sesta relazione periodica sulle regioni si può desumere, con una certa cautela, che i suddetti incentivi non sempre sortiscono l'effetto sperato.
Gli sforzi volti all'aumento del PIL per abitante nelle regioni dell'obiettivo 1 non sempre generano tale aumento. Non si può certo dire che sia un risultato soddisfacente, dato che il periodo di riferimento, quantomeno negli ultimi anni, è stato caratterizzato da una ripresa economica.
Come sottolinea il relatore, nemmeno le misure strutturali volte al potenziamento dell'occupazione hanno dato effetti degni di nota.
Per tale motivo una certa riluttanza nei confronti dell'efficacia degli aiuti comunitari è più che giustificata.
Seri dubbi sorgono altresì dalla constatazione che a volte le differenze fra le regioni all'interno degli Stati membri addirittura aumentano.
Signor Presidente, a questo punto mi sembra logico e necessario concentrare tutta l'attenzione sulle autorità sia nazionali che regionali, sicuramente se parliamo di promozione dell'occupazione, dato che in ultima analisi sono loro che conoscono meglio la situazione delle regioni che rientrano nelle loro competenze.
Il rendimento si può aumentare dando alle autorità nazionali o regionali la possibilità di sviluppare piani su misura per le regioni interessate, e concedendo, se del caso, sostegno finanziario.
Del resto il nostro obiettivo è proprio aumentare il rendimento degli sforzi compiuti.
Pertanto concordo con piacere con l'idea che la Commissione lasci agli Stati membri e alle regioni l'elaborazione pratica e l'attuazione delle misure.
Sempre in questo contesto, potrebbe essere sensato dare maggiori competenze agli Stati membri anche in materia di sostegno finanziario alle regioni.
Spostando l'accento dei criteri dalle regioni agli Stati membri possiamo evitare in futuro svariati problemi.
Infine desidero attirare l'attenzione sulla posizione dei paesi dell'Europa centrale e orientale.
La relazione illustra che in generale tali paesi sono in grave ritardo rispetto agli Stati membri dell'Unione, soprattutto per quanto attiene al PIL per abitante.
In vista della prossima adesione di un gran numero di tali paesi, è urgente rivedere l'attuale politica strutturale.
Mi associo dunque all'appello lanciato da altri colleghi, e invito la Commissione a presentare con celerità proposte di riforma.
Signor Presidente, onorevoli colleghi, signor Commissario, da un esame approfondito della relazione in discussione si giunge indubbiamente alla conclusione che gli obiettivi prefissati di politica strutturale sono stati raggiunti solo in parte.
Infatti le disparità fra le regioni sono aumentate, più che essersi ridotte, e fra gli Stati membri si registra una certa omogeneità da questo punto di vista.
Anche il numero dei disoccupati nelle regioni maggiormente colpite è calato solo in misura irrisoria e in alcuni casi è persino aumentato.
Mi chiedo dunque da che cosa dipenda l'inefficienza nell'utilizzo delle risorse dei Fondi strutturali.
Anche il sommarsi di finanziamenti provenienti dal Fondo di coesione e dai Fondi strutturali non ha consentito di ottenere i risultati sperati in tutte le regioni e in tutti i paesi.
Poiché l'obiettivo dichiarato di tutti i politici europei è ridurre la disoccupazione, occorre chiedersi criticamente se la politica perseguita attualmente sia quella giusta o se non sia più opportuno rafforzare la competitività delle regioni attraverso misure adeguate, quali la promozione del settore della ricerca e sviluppo, il miglioramento delle infrastrutture e l'innalzamento del livello di formazione.
I presupposti per assicurare condizioni favorevoli allo sviluppo economico sono serie riforme strutturali e una politica fiscale che incentivi la concorrenza.
Se vogliamo evitare che ci venga rimproverato di perseguire una politica strutturale dai costi elevati e che non riesce ad avere effetti durevoli sulla situazione occupazionale, occorre rivedere le misure finora adottate.
La politica strutturale dell'Unione avrà successo soltanto a condizione che si riesca a creare un numero sufficiente di posti di lavoro e che la quota di disoccupati si riduca in misura significativa.
Signor Presidente, signor Commissario, onorevoli colleghi, ringrazio il relatore per l'importante lavoro svolto; ritengo infatti che proprio attraverso il miglioramento della situazione socioeconomica i cittadini europei possano valutare i risultati del nostro operato.
Questo tema, che influisce sulla loro vita quotidiana, ha un'importanza chiave ai fini della credibilità dell'Unione europea.
Si deve ammettere che l'Unione europea ha già sostenuto - oserei dire mirabilmente - lo sviluppo dei paesi più poveri.
Penso, per esempio, a com'erano il Portogallo e la Grecia quando ho gareggiato lì per la prima volta venticinque anni fa.
In francese si direbbe "coup de chapeau" , cioè tanto di cappello all'UE.
Se è vero che l'Unione europea merita tutto il nostro apprezzamento in seno a una stessa nazione, le differenze tra le regioni più povere e quelle più ricche rimangono abissali.
Quali sono le conseguenze?
La gente reagisce andando a guadagnarsi il pane altrove.
In questo modo, siamo costretti a costruire ancora una volta nel medesimo Stato, scuole, ospedali e tutte le infrastrutture per le stesse persone.
Ciò è estremamente costoso e causa problemi sociali molto gravi.
Molti sarebbero disposti a vivere nelle regioni d'origine, se si desse loro la possibilità di farlo e se ci fosse il lavoro.
Il nostro compito è quello di offrire loro tale possibilità.
Questo è l'impegno morale non solo dell'Unione europea ma di tutti noi.
La soluzione, ritengo, sia quella di incentivare maggiormente l'imprenditorialità.
Per imprenditorialità non intendo solo la proprietà di un'azienda, ma anche un modo di essere, quel desiderio di avanzare nella vita a prescindere dal fatto che a nutrirlo sia un lavoratore subordinato, un imprenditore o un dipendente pubblico.
Come dovrebbe essere una società equa?
Dovrebbe essere in grado di offrire la possibilità di avanzare anche a coloro i quali provengono da condizioni più umili, in modo da permettere loro di offrire ai loro figli una vita migliore.
In questo modo anche le regioni possono svilupparsi positivamente, poiché le persone cercano di avanzare e di lavorare se hanno la possibilità di farlo.
Infine desidererei aggiungere che, forse, dovremmo imparare un po' di più dall'America, dove l' operosità non è mai passata di moda e dove il successo è indice di capacità e non motivo di invidia, come spesso accade da noi, in Europa.
Signor Presidente, signor Commissario, onorevoli colleghi, avendo a disposizione solo una manciata di secondi andrò dritto all' essenziale.
Innanzi tutto una constatazione: i frutti della crescita non sono equamente distribuiti all' interno dell' Unione, esempio ne siano le regioni ultraperiferiche, tuttora duramente colpite da una disoccupazione che raggiunge livelli drammatici.
Nell' isola della Riunione, per esempio, il tasso di disoccupazione è del 37 percento.
Non si tratta, però, di una situazione congiunturale, bensì strutturale: sono la nostra distanza geografica, la nostra insularità, in una parola, la personalità che ci è propria a determinare tale situazione.
Per farvi fronte l' articolo 299, paragrafo 2 del Trattato di Amsterdam ha previsto il principio di un trattamento specifico e derogatorio, che occorre ora tradurre in atti concreti.
Il documento della Commissione, annunciato per dicembre 1999, è stato dapprima rinviato a gennaio, poi a febbraio e le prime riflessioni non mi inducono certo all' ottimismo.

Lancio quindi un appello solenne al Consiglio e alla Commissione: in materia di fiscalità, aiuti di Stato, Fondi strutturali, difesa delle produzioni tradizionali è urgente delineare misure concrete, audaci e ambiziose, senza le quali la convergenza e la coesione resteranno, purtroppo per noi, solo lettera morta, con il rischio che la politica strutturale nelle nostre regioni, nonostante i finanziamenti cospicui, si traduca in un fiasco.
Signor Presidente, come hanno fatto tutti gli oratori vorrei a mia volta ringraziare l' onorevole Berend e congratularmi con lui per la qualità del lavoro svolto.
Come per la relazione precedente, l' analisi estremamente competente e precisa, le raccomandazioni suggerite e le osservazioni degli onorevoli parlamentari saranno utili alla Commissione e in particolare al Commissario responsabile per la politica regionale, ai fini della programmazione degli stanziamenti per il 2000-2006.
Mi sia consentita qualche osservazione, prima di tutto sul giudizio formulato dal relatore sulla sesta relazione periodica.
Il relatore ne sottolinea la qualità e scrive altresì, se non vado errato, che la sesta relazione rappresenta un deciso miglioramento rispetto alle relazioni precedenti.
A nome di tutti i funzionari della Commissione e del mio predecessore, la Commissario Wulf-Mathies, mi preme dire che siamo molto sensibili a questo apprezzamento espresso dall' Aula e dal relatore stesso.
E' un fatto, onorevole Berend, che la Commissione teneva particolarmente a che la sesta relazione periodica consentisse di rilevare un impegno, un salto di qualità nell' analisi che propone.
Mi riferisco in particolare al contenuto del capitolo 2.1 della relazione, dove la Commissione esamina in modo più approfondito le definizioni economiche di competitività regionale e cerca di analizzare in che misura tale competitività può essere promossa, migliorata, influenzata dai fattori che alcuni onorevoli parlamentari, dall' onorevole Markov poc' anzi, alla onorevole Raschhofer hanno sottolineato con tanto fervore.
Mi riferisco alla ricerca e allo sviluppo tecnologico, alla dotazione e alla qualità delle infrastrutture, al potenziale delle risorse umane, alle piccole e medie imprese, agli investimenti stranieri diretti.
Questo per quanto attiene alla qualità.
Onorevole Berend, non intendo soffermarmi troppo a lungo sui punti generali sui quali il Parlamento ha già indicato il proprio accordo, mi limito a citarli telegraficamente: in primo luogo l' utilità delle conclusioni della relazione ai fini della fissazione delle priorità per la nuova politica regionale, in particolare nel contesto del negoziato sui documenti di programmazione con gli Stati membri.
Secondo, il partenariato, sui cui hanno insistito molti onorevoli parlamentari, il ruolo delle autorità locali e regionali, del settore privato, delle parti sociali, del settore associativo e degli enti locali promotori.
Sul tema del partenariato sarò particolarmente vigile rispetto alla corretta applicazione delle disposizioni del regolamento generale sui Fondi strutturali.
Terzo punto, la necessità di promuovere la valenza occupazionale della crescita, anche se so bene, l' onorevole Van Dam lo ha appena ricordato, che la responsabilità primaria spetta agli Stati membri e che quando si parla della responsabilità degli Stati membri oppure dell' utilità e dell' efficacia di questa politica regionale, occorre ovviamente tenere conto del periodo in cui ci troviamo.
L' onorevole Fruteau ha appena dichiarato che i frutti della crescita non sono equamente ripartiti.
Ma per cominciare, onorevole parlamentare, la crescita deve esserci e non ci si deve trovare globalmente in una fase di stagnazione o di recessione, come è avvenuto in passato.
Mi ribatterete che la crescita o la penuria non valgono per tutti e sono pienamente d' accordo con tali analisi.
Nei periodi di crescita occorre ripartirla in modo ottimale, ma ciò che è ancora più difficile e che tocca con gravità ancora maggiore le regioni sfavorite a causa della loro distanza, cioè le regioni ultraperiferiche o insulari, è l' assenza di crescita che ha caratterizzato globalmente i due ultimi decenni.
Quarto punto, su cui ha insistito or ora la onorevole Hedkvist Petersen: la promozione di una politica di pari opportunità per le donne e per i giovani.
Quinto aspetto, l' importanza e il ruolo delle piccole e medie imprese, l' onorevole Vatanen lo ha appena sottolineato con grande fervore.
Infine, gli effetti positivi sulle amministrazioni nazionali del sistema di gestione dei Fondi strutturali, la motivazione dei funzionari nella gestione di tali Fondi, anche se un po' complicata, e l' importanza di migliorare nuovamente le procedure di valutazione, di seguito e di controllo della Commissione.
Al riguardo, informo il Parlamento europeo che è mia intenzione organizzare verso la metà del 2000 un seminario con le autorità nazionali e regionali sul tema della valutazione delle procedure di scambio delle buone pratiche nella gestione dei Fondi strutturali.
Desidero soffermarmi su alcuni punti specifici.
Onorevole Berend, lei ha auspicato che la divisione in zone sia applicata quanto prima.
Siamo alla fine di questo processo di mappatura: domani la Commissione adotterà una decisione relativamente a quattro nuovi paesi, e molto presto, spero, sarà la volta dell' Italia.
Su tale punto può dunque ritenersi soddisfatto poiché tutti i paesi interessati dall' obiettivo 2 avranno l' elenco delle proprie zone.
In merito all' economia sommersa, cui si fa cenno nella sua relazione, so perfettamente che l' analisi e la produzione di statistiche in materia si basa sull' affidabilità dei dati e come ha ricordato l' onorevole Cocilovo, l' affidabilità dei dati è un problema.
In una certa misura tali dati sono ripresi nelle statistiche sul PIL, nelle inchieste sulla forza lavoro e mi preme comunque mettere in rilievo l' impegno presente e futuro di Eurostat per migliorare la qualità delle statistiche.
Onorevole Berend, lei ha evocato, al pari dell' onorevole Aparicio Sánchez, la mancata riforma del settore della pesca.
Su tale punto che mi interessa personalmente, ricordo che le dimensioni limitate del settore - il che non significa affatto che esso sia trascurabile - e la sua concentrazione in un ristretto numero di regioni non facilita l' analisi a livello regionale.
L' analisi per settore fa capo piuttosto alla pratica e alla competenza della Direzione generale pesca guidata dal mio collega Fischler.
Tuttavia tengo ad assicurarvi che la Commissione si sforzerà di includere tale analisi nella seconda relazione sulla coesione, che senza dubbio si presterà meglio a tali preoccupazioni.
Molti di voi hanno citato punti che andrebbero inseriti nella seconda relazione sulla coesione e lo stesso relatore si è soffermato su alcuni di essi.
Mi preme rassicurarvi che la fusione delle relazioni periodiche con la relazione sulla coesione non dovrebbe comportare una perdita di informazioni né una perdita di interesse per il contenuto della relazione sulla coesione che, per me, onorevole Berend, è uno strumento estremamente importante, non soltanto per rendere conto di quanto si fa in modo trasparente e rigoroso, ma anche per esaminare e valutare i futuri orientamenti, nonché per stimolare un dibattito pubblico con i cittadini e anche con i rappresentanti eletti, quali voi siete, sulla politica regionale e su quella che un giorno potrebbe essere una politica europea di gestione del territorio.
Comunque sia ho preso atto dell' auspicio da voi formulato di includere nella relazione i seguenti punti: la definizione, la raccolta e l' analisi di indicatori rappresentativi per la regione e per tutti i paesi dell' Europa centrale e orientale; un capitolo sulle isole e sulle regioni ultraperiferiche che molti di voi hanno richiamato, in particolare la onorevole Sudre e l' onorevole Fruteau; le analisi relative alla competitività delle regioni dei paesi dell' Europa centrale e orientale - la grande sfida per noi, per voi e per la Commissione nei prossimi anni - e infine gli aspetti transfrontalieri.
Su tali punti mi sforzerò di attenermi alle vostre raccomandazioni.
Infine vorrei formulare alcune conclusioni politiche che vi sono ben note, ma delle quali vorrei richiamare gli elementi principali.
Onorevoli parlamentari, abbiamo realizzato progressi significativi sulla strada della convergenza reale per i quattro Stati membri della coesione ma anche, onorevole Pohjamo, e lo dico in tutta franchezza, per le regioni dell' obiettivo 2 che hanno recuperato i ritardi nello sviluppo soprattutto per le infrastrutture.
Questa è la prima osservazione politica.
Secondo punto politico: i Fondi strutturali hanno apportato e continueranno ad apportare un contributo significativo al processo di ravvicinamento.
Tutti i modelli macroeconomici sui quali lavoriamo indicano, per lo scorso decennio, che più di un terzo della convergenza ottenuta nelle regioni in ritardo di sviluppo non avrebbe avuto luogo senza i Fondi strutturali.
Detto questo ho preso nota che, per quanto riguarda le regioni ultraperiferiche, la onorevole Sudre, l' onorevole Fruteau oppure ancora l' onorevole Nogueira Román ritengono che rimanga ancora molto da fare - e questo è il mio terzo punto - sul piano di un maggior apporto in termini occupazionali della ripresa, della lotta contro l' esclusione sociale, particolarmente grave e intollerabile in molte nostre regioni, dell' integrazione delle donne e dei giovani sul mercato del lavoro.
Quarto aspetto politico: l' ampliamento dell' Unione, il grande progetto politico e umanista degli anni futuri per le nostre istituzioni, la più grande sfida alla politica di coesione in Europa, un punto sul quale ha insistito l' onorevole Van Dam.
Mi preme affermare che grazie a Berlino e agli altri strumenti finanziari disponibili si profila fin d' ora una politica di coesione per i primi paesi che aderiranno.
Mi riferisco in particolare allo strumento strutturale di preadesione (SSPA) della cui attuazione sarò responsabile nelle prossime settimane.
Onorevoli parlamentari, come vedete, abbiamo appena lanciato la nuova programmazione che già ci troviamo insieme a formulare una riflessione sull' impatto dell' ampliamento dell' Unione sulla nostra politica strutturale.
La sesta relazione periodica sulla quale, onorevole Berend, lei ha formulato un giudizio ampiamente positivo, costituisce per noi e per me una buona base di riflessione.
La ringrazio sinceramente per il suo contributo alla riflessione sui futuri orientamenti e anche per la buona applicazione delle linee direttrici per il periodo 2000-2006.
Approvazione del processo verbale della seduta precedente
Il processo verbale della precedente seduta è stato distribuito.
Ci sono obiezioni?
Signor Presidente, in risposta all' invito rivoltomi ieri pomeriggio dalla Presidente del Parlamento, intervengo a nome del mio gruppo in merito al punto 11 del verbale della seduta di ieri relativo alla fissazione dell' ordine dei lavori.
Innanzi tutto ritengo che la questione sollevata ieri dal presidente del gruppo socialista riguardo al reinserimento, nell' ordine del giorno, della discussione con il presidente della Commissione sugli obiettivi strategici per i prossimi cinque anni fosse tanto importante per gli altri deputati che avevano chiesto di intervenire brevemente, che la loro richiesta avrebbe potuto essere accolta.
Mi preme precisare questa mia convinzione anche se, con tutto il rispetto, mi trovavo in disaccordo con la mozione del presidente del gruppo socialista e ho votato contro.
La mia seconda osservazione - che avrei desiderato formulare ieri prima del voto - è che il Parlamento, come altri onorevoli colleghi hanno ricordato ieri, può operare in modo davvero efficace solo se lavora in stretta cooperazione e sinergia con la Commissione europea.
Dovremmo avere anche l' umiltà di ammettere che se avessimo voluto una discussione strategica corredata non soltanto da una presentazione e da un chiarimento da parte del Presidente della Commissione, ma altrettanto da un programma quinquennale, avremmo dovuto organizzarci in dettaglio prima - e non attendere sino alla settimana precedente la discussione in Aula -, in modo da poter dibattere e riferire per tempo alla Commissione i nostri desiderata.

Vorrei che traessimo un insegnamento da questa esperienza: ogni qualvolta in futuro saranno messe all' ordine del giorno discussioni di grande importanza tra Parlamento e Commissione europea, tutti i dettagli in merito alle nostre reciproche aspettative dovrebbero essere chiariti almeno con un buon mese di anticipo, innanzi tutto tra i gruppi politici di questo Parlamento e poi tra il Parlamento e la Commissione, per non trovarci all' ultimo momento nella spiacevole posizione di causare inutilmente uno strappo nelle relazioni istituzionali.

Dopo aver dato una scorsa agli articoli pubblicati dalla stampa venerdì scorso, mi pare di poter dire che la Commissione, nella persona del suo Presidente, abbia dato prova di moderazione encomiabile nel commentare i fatti e lo apprezzo immensamente.
Spero che impareremo la lezione ed eviteremo di ripetere una simile esperienza basata, a mio avviso, su un' errata interpretazione delle aspettative, piuttosto che sulla malafede da parte di una delle due Istituzioni.
Non credo che sia il caso di drammatizzare.
Grazie, onorevole Cox.
Capisco quello che intende dire, ne abbiamo preso atto.
Signor Presidente, a proposito del punto 11 del processo verbale di ieri sulla fissazione dell' ordine dei lavori: ieri avevamo deciso di iscrivere la relazione Bourlanges all' ordine del giorno della seduta odierna.
Tuttavia tale punto è stato ritirato dall' ordine del giorno della commissione per i bilanci di ieri sera e pertanto non è stato né discusso né votato.
Dovrebbe essere altrettanto stralciato dall' ordine del giorno di oggi.
Onorevole Wynn, è logico.
La relazione è tolta dall' ordine del giorno.
Signor Presidente, in riferimento all' intervento della onorevole Lynne ieri sulle condizioni di sicurezza e igiene in questo edificio, suppongo che si riferisse alle tubature dell' impianto igienico del 5º piano della torre, che emanano un odore insopportabile.
Occorre intervenire, poiché evidentemente c' è un qualche problema grave.
Non vorrei tenere uno sproloquio sulla questione degli immobili, ma il problema è serio.
Onorevole Ahern, ne abbiamo preso atto.
Vorrei pregarla di comunicare ai Questori questo caso specifico riguardante l'aerazione di un certo piano, perché sono loro ad avere competenza in materia.
Noi comunque lo comunicheremo anche ai nostri servizi.
Grazie.
(Il processo verbale è approvato)
Riforma della politica europea di concorrenza
L' ordine del giorno reca, in discussione congiunta, le seguenti relazioni:
A5-0069/1999, presentata dall' onorevole von Wogau a nome della commissione per i problemi economici e monetari, sul Libro bianco della Commissione sulla modernizzazione delle norme per l' applicazione degli articoli 85 e 86 del Trattato CE(COM(1999) 101 - C5-0105/1999 - 1999/2108(COS));
A5-0078/1999, presentata dall' onorevole Rapkay a nome della commissione per i problemi economici e monetari, sulla XXVIII relazione della Commissione sulla politica della concorrenza 1998(SEC(1999) 743 - C5-0121/1999 - 1999/2124(COS));
A5-0087/1999, presentata dall' onorevole Jonckheer a nome della commissione per i problemi economici e monetari, sul settimo censimento degli aiuti di stato nell'Unione europea nel settore manifatturiero e in taluni altri settori (relazione 1995-1997) (COM(1999) 148 - C5-0107/1999 - 1999/2110(COS));
A5-0073/1999, presentata dall' onorevole Langen a nome della commissione per i problemi economici e monetari, sulla relazione della Commissione sull' applicazione nel 1998 della decisione n.
2496/96/CECA del 18 dicembre 1996 che istituisce regole comunitarie per gli aiuti alla siderurgia (codice per gli aiuti alla siderurgia) (COM(1999) 94 - C5-0104/1999 - 1999/2107(COS)).
Signor Presidente, signor Commissario, onorevoli colleghi, oggi stiamo conducendo un' importante dibattito sulla politica della concorrenza dell'Unione europea.
Stiamo discutendo di un progetto di aggiornamento molto controverso della normativa europea sulla concorrenza, ovvero della relazione von Wogau, la quale forse è ancora più controversa di quanto non abbia dimostrato la votazione in seno alla commissione per i problemi economici e monetari.
Preciso che in questo caso ritengo personalmente errata la proposta della Commissione; resta pure ancora da vedere se sia veramente giustificato parlare di modernizzazione per i contenuti del Libro bianco riguardanti gli articoli 81 e 82, o se in questo caso non si debba parlare piuttosto di regresso.
Oggi parliamo anche della relazione sugli aiuti e della relazione generale sulla concorrenza per il 1998; il mio contributo nella discussione congiunta riguarda quest'ultimo ambito.
Ambedue le relazioni, quella sulla concorrenza e quella sugli aiuti, trovano naturalmente in questo Libro bianco un elemento comune.
Si tratta dell'esigenza di aggiornare e della capacità di reggere il futuro della politica della concorrenza europea.
Se leggiamo i due documenti della Commissione, constatiamo che il 1998 è stato un anno nel quale sono stati portati avanti i progetti di modernizzazione avviati nel 1997, concludendone anche alcuni; ce ne rendiamo conto anche alla luce dei nostri lavori parlamentari correnti.
Mi si consentano, a questo proposito, due commenti di principio: nella sua veste di autorità competente e con il suo atteggiamento coerente la Commissione ha sempre difeso la libertà della concorrenza, non sempre per la gioia degli Stati membri o delle imprese interessate.
Essa deve proseguire su questa strada.
Ma, signor Commissario, in futuro le cose non saranno meno complesse, basti pensare alla sfida comportata dall'ampliamento dell'Unione, dall'approfondimento del mercato unico, dal progresso tecnologico, dalla globalizzazione.
Non è in gioco soltanto la modernizzazione del diritto comunitario, bensì anche la trasparenza delle singole decisioni, la possibilità di poterle attuare, perché la politica della concorrenza europea non potrà fare a meno del consenso popolare nonché degli organi politici coinvolti e delle imprese interessate.
Solo che non c'è consenso senza trasparenza e di conseguenza neanche modernizzazione senza trasparenza.
La relazione sulla concorrenza 1998 non rappresenta una cattiva base di partenza, ma non esiste nulla che non sia perfettibile.
Con la nostra risoluzione le daremo una serie di suggerimenti, signor Commissario.
C'è però un aspetto specifico che desidero affrontare adesso: la trasparenza e l'obbligo di rendere conto sono strettamente legati fra loro.
Non intendo sconvolgere la distribuzione delle competenze fra Commissione e Parlamento.
La Commissione è l'organo esecutivo e il Parlamento, per amore della sua indipendenza, non dovrebbe cercare di esserlo, perché è invece un organo di controllo; ma in quale sede si potrebbero illustrare al meglio le motivazioni di una decisione se non in un Parlamento democraticamente eletto e dunque in un costante dialogo parlamentare?
Anche da questo punto di vista dovremmo proseguire con costanza e impegno sulla strada adottata.
C'è una cosa che intendo precisare: essendo il Parlamento l'organo legislativo, è in realtà scandaloso che abbia diritto alla sola consultazione proprio in materia di concorrenza!
E qui lancio la richiesta al Consiglio e alla Conferenza intergovernativa di introdurre la procedura di codecisione anche per la normativa antitrust.
Dalla Commissione mi attendo che essa sfrutti fino alle estreme conseguenze tutte le opportunità di partecipazione del Parlamento, optando in caso di dubbio a favore della partecipazione del Parlamento, e questo già con i Trattati attualmente in vigore.
Mi aspetto anche che la Commissione sia estremamente attiva nel sostenerci quando chiediamo la codecisione nella procedura legislativa.
Si tratterà di un banco di prova per una ragionevole collaborazione tra le due istituzioni.
Pur professando il principio della concorrenza, la concorrenza non è fine a se stessa, bensì uno strumento che non sempre porta a soluzioni ottimali.
Fa ormai parte delle cognizioni economiche di base la consapevolezza che il mercato per molti aspetti non basta, e chi lo contesta altro non è che un ideologo.
La concorrenza deve portare all'equilibrio fra domanda e offerta, creando una distribuzione ottimale delle risorse e dei fattori economici.
Ma un'efficienza ottimale non s' instaura necessariamente da sola.
Per evitare gli abusi occorrono condizioni quadro, per esempio le norme sulla concorrenza.
Con ciò si evitano essenzialmente soltanto gli abusi, ma da sola la concorrenza non è in grado di raggiungere obiettivi socialmente legittimi.
Sì alla concorrenza; riduzione degli aiuti dove serve e dove è possibile!
E proprio perché gli aiuti occupano gran parte della relazione sulla concorrenza 1998, anche se c' è la relazione del collega Jonckheer intendo ancora intervenire in merito: è senz'altro possibile e deve anche essere lecito concedere aiuti alle piccole e medie imprese attive nella ricerca e nello sviluppo, nella formazione nell' ambito della politica regionale, nella politica ambientale.
Per questi obiettivi devono essere ammessi aiuti, purché non provochino distorsioni della concorrenza inaccettabili.
E proprio qui, ancora più che nel diritto dei cartelli e delle fusioni, è particolarmente importante adottare decisioni ragionevoli.
Gli aiuti non vanno quindi demonizzati, devono essere considerati in maniera differenziata, e vanno anche valutati in base al loro apporto al raggiungimento degli obiettivi citati.
Quest'ultima osservazione non era diretta tanto alla Commissione, quanto agli onorevoli colleghi del gruppo del PPE.
Signor Presidente, signor Commissario, onorevoli colleghi, la relazione che mi accingo a presentarvi rappresenta un parere sulla relazione annuale della Commissione concernente gli aiuti di stato vigenti nell'Unione europea, per i quali la Comunità è competente in virtù degli articoli 87, 88 e 89 dei Trattati.
La relazione della Commissione è essenzialmente descrittiva e illustra l' evoluzione degli aiuti di stato nel settore manifatturiero e in altri settori, in base a tipologie diverse, nonché le modalità di finanziamento e gli obiettivi perseguiti.
Per gli aspetti quantitativi della relazione mi permetto di rinviare alla motivazione e mi limiterei a indicare che, in media, l'importo annuale per il periodo in esame ammonta a 95 miliardi di euro con una diminuzione dell'ordine del 13 percento rispetto al periodo 1993-1995. Tale diminuzione risulta essenzialmente dalla riduzione degli aiuti nella Repubblica federale di Germania.
In poche parole, il livello dichiarato di aiuti di stato è in media più o meno stabile nel periodo contemplato attestandosi all'1,2 percento circa del PIL comunitario, equivalendo grosso modo, ed è una pura coincidenza, al bilancio annuale della Comunità.
Detto questo, le differenze fra Stati sono elevate e possono essere misurate in modi diversi, segnatamente in percentuale sul valore aggiunto oppure per addetto.
Peraltro, ritengo interessante sommare gli aiuti di stato agli interventi comunitari che in un certo qual modo possono essere assimilati agli aiuti statali.
Si noterà allora chiaramente che in testa ci sono i quattro paesi beneficiari, fra l' altro, del Fondo di coesione.
Giungo ora alla parte propositiva della relazione.
Anzi tutto, constatiamo che secondo la Commissione i dati, così come sono presentati nella relazione annuale della Commissione stessa, sono troppo aggregati per consentire una valutazione in profondità della politica degli aiuti di stato, situazione legittima ma delicata dal punto di vista degli interessi nazionali e indubbiamente importante per quanto attiene al rispetto della concorrenza, anche ai sensi delle disposizioni contenute nel Trattato.
La Commissione non può far altro che raccogliere e analizzare i dati forniti dagli Stati membri.
E' pertanto compito degli Stati e delle regioni vigilare sulla qualità dei dati trasmessi, e la nostra commissione ritiene che sia necessario impegnarsi di più in tal senso.
E' in questo spirito che la nostra commissione parlamentare difende la vecchia idea di un registro pubblico degli aiuti di stato, accessibile via Internet.
Disporre di dati migliori, più dettagliati, in particolare in considerazione degli obiettivi perseguiti e dei risultati constatati, deve permettere alla Commissione europea di procedere essa stessa regolarmente, o di darne incarico, all' attuazione di studi per la valutazione socioeconomica delle politiche nazionali e regionali degli aiuti di stato.
Poiché alcuni studi del genere già esistono la Commissione deve divulgare più apertamente le sue osservazioni, tenuto conto degli obiettivi dei Trattati che non sono soltanto di garantire la competitività dell' economia europea ma anche lo sviluppo durevole e la coesione economica e sociale.
Pertanto, insistendo in primo luogo sulla qualità dell' informazione fornita, la nostra discussione in sede di commissione, e di conseguenza la relazione che ho l' onore di presentarvi, ha evitato la banalizzazione che consisterebbe nell' affermare a priori che l' importo degli aiuti di stato sia, in senso assoluto, o troppo elevato o insufficiente.
La maggioranza dei membri della commissione ha cercato di conciliare, da un lato, la necessità di fare rispettare agli Stati e alle imprese le regole di concorrenza con il riconoscimento, dall'altro, dell'utilità di tali aiuti ai fini degli obiettivi del Trattato, in particolare come ho già detto in materia di sviluppo sostenibile, di ricerca e sviluppo nonché di coesione economica e sociale.
In sede di commissione sono stati approvati, al progetto iniziale, diversi emendamenti che hanno posto l 'accento in particolare sulla necessità di un effettivo rimborso degli aiuti giudicati illegali, nonché di un "quadro di valutazione" dei risultati.
Sette emendamenti sono stati ripresentati all' esame dell' Aula.
La maggior parte rispecchiano le nostre differenze politiche rispetto all' opportunità e all' efficacia degli aiuti di stato, considerate le carenze, più o meno riconosciute, dei soli investimenti privati, le market failures o deficienze del mercato.
Desidero porre l' accento su un emendamento che riguarda in particolare il settore dell' energia e che come relatore considero particolarmente importante.
Vorrei concludere questa presentazione, signor Commissario insistendo, da un lato, su una preoccupazione espressa dai membri della commissione parlamentare e, dall' altro, su una richiesta della commissione stessa.
La preoccupazione riguarda il processo di preadesione dei paesi dell' Europa centrale e orientale dal punto di vista della politica della concorrenza e degli aiuti di stato.
Si tratta indubbiamente di una questione complessa e la Commissione dovrebbe farci conoscere la situazione del relativo fascicolo, soprattutto per quanto attiene alla capacità delle economie in via di adesione di rispettare le regole di concorrenza e, per quanto riguarda gli aiuti di stato, alla necessità di disporre di regole specifiche in materia aiuti di pubblici nella ristrutturazione dei vari settori.
Concludo infine con la richiesta, che concerne le competenze future del Parlamento europeo nelle materie di cui stiamo parlando, politica di concorrenza e aiuti di stato, in vista della Conferenza intergovernativa.
La nostra relazione, come lei sa signor Commissario, difende l'applicazione della procedura di codecisione alla legislazione di base in materia di aiuti di stato.
Signor Presidente, signor Commissario, onorevoli colleghi, la mia parte nella discussione odierna riguarda il codice sugli aiuti alla siderurgia. Si tratta degli aiuti di stato che in Europa sono stati concessi in base a questo codice e che la Commissione ha esaminato.
Per il 1998 si tratta in totale di 27 casi, sui quali la Commissione ha elaborato una propria relazione.
Il Trattato CECA giungerà a scadenza fra breve.
Proprio per questo dobbiamo occuparci soprattutto di come gestire in futuro gli aiuti per la siderurgia.
Il Parlamento apprezza le decisioni della Commissione europea illustrate nella relazione, ivi compresa quella di chiedere la restituzione dei fondi in determinati casi, applicando così l'articolo 88 del Trattato CECA.
La competitività dell'industria siderurgica europea al contempo è anche oggetto della recente comunicazione della Commissione, della quale non abbiamo ancora discusso in Parlamento.
Come in altri ambiti, anche per l'industria siderurgica vige il divieto generale di concedere aiuti ai sensi dell'articolo 87, paragrafo 1 del Trattato CE.
In base a questo articolo gli aiuti di stato sono sostanzialmente incompatibili con il mercato unico.
Le deroghe sono consentite soltanto in casi ben definiti.
In virtù dell'articolo 88, la Commissione è tenuta a controllare gli aiuti di stato.
Nel 1998 il caso principale è stato quello dell' apporto di capitale proprio alla Preussag in Germania per un ammontare di 540 milioni di euro.
Inoltre gli Stati membri devono comunicare alla Commissione i loro progetti di aiuti.
Le norme vigenti per il settore dell'industria siderurgica sono state istituite il 18 dicembre 1996.
Esse prevedono la possibilità di concedere aiuti a favore dell'industria siderurgica soltanto in determinati casi ben definiti. Si tratta di aiuti alla ricerca e allo sviluppo, alla tutela dell'ambiente, di aiuti sociali per incentivare la chiusura di impianti siderurgici e di aiuti per la chiusura definitiva di imprese non competitive.
Inoltre esiste una normativa speciale che concede fino a 50 milioni di euro a favore di uno Stato membro, la Grecia.
Come si può constatare, la gestione pratica del codice degli aiuti alla siderurgia nel corso degli anni ha comportato problemi non completamente sviscerati nella relazione.
Dal punto di vista del Parlamento è importante parlare oggi di deroghe da applicare una volta scaduto questo codice degli aiuti alla siderurgia.
Ammorbidire le attuali linee fondamentali del codice siderurgico è un'ipotesi da non escludere.
Nessuno vuole assistere in Europa a una corsa sfrenata alle sovvenzioni.
Ciò pregiudicherebbe fortemente il mercato unico nonostante il consolidamento dell'industria siderurgica degli ultimi anni.
Pertanto il Parlamento ritiene indispensabile modificare il codice sugli aiuti alla siderurgia anche in considerazione della disparità di trattamento paventata dall'industria; la Commissione dovrà presentare al Consiglio una normativa nuova.
E' noto che finora il Consiglio si è rifiutato di approvare questa nuova normativa.
Ciò si deve anche alla tesi che, una volta scaduto il codice degli aiuti alla siderurgia, senza il fastidioso controllo della Commissione europea si possa tornare a fare ciò che si vuole.
Pertanto, una volta scaduto il Trattato, chiediamo che gli aiuti alla siderurgia vengano disciplinati con un regolamento del Consiglio ai sensi dell'articolo 94, perché solo così si garantiscono la necessaria certezza e chiarezza del diritto.
L' assoluto divieto di tutti gli aiuti non contemplati dal codice può essere applicato unicamente in questi termini.
Un regolamento del Consiglio che diventa diritto immediatamente applicabile dovrà essere rispettato anche dai governi regionali.
Anche in futuro occorrerà evitare di peggiorare le condizioni di concorrenza e le turbative degli equilibri dei mercati.
Resta da criticare anche la prassi della Commissione, consistente nell' autorizzare la ripetuta concessione di aiuti alle imprese siderurgiche che a suo avviso non ricadono nelle categorie del codice, anche se la Corte di giustizia europea ha ammesso con alcune sentenze questa disparità di trattamento.
Si invita la Commissione a illustrare dettagliatamente, nella relazione per l'anno 1999 ancora da redigere, il proprio ruolo attivo nell' elaborare i piani di ristrutturazione e le deroghe approvate, per poter procedere su questa base a una valutazione oggettiva di tutta la situazione.
Dopo che la commissione economica e monetaria ha approvato il progetto di relazione all'unanimità con due astensioni, vi chiedo di sostenere in Plenaria l' indicazione che noi stessi così abbiamo dato.
Signor Presidente, onorevoli colleghi, il mercato interno non può ritenersi compiutamente realizzato.
Sovvenzioni, monopoli e ostacoli alla concorrenza intralciano tuttora tanto il mercato, quanto lo sviluppo.
Vi sono governi nazionali che prorogano la concessione di aiuti pubblici, promettendo che sarà l'ultima volta, cosa che poi si ripete puntualmente.
Queste sovvenzioni distorcono la ripartizione dei mercati sia all'interno dei paesi, sia a livello internazionale.
Si impone pertanto un graduale smantellamento degli aiuti pubblici, mentre un crescente numero di mercati deve aprirsi alla concorrenza e questo vale sia per i monopoli pubblici, sia per i monopoli privati.
Molto spesso, i monopoli pubblici vengono smantellati decisamente controvoglia.
Ma un aumento della concorrenza e l'ingresso in scena di nuovi operatori potrebbero comportare invece un notevole beneficio in termini di benessere generale - anche in campi quali l'istruzione, l'assistenza sanitaria e le prestazioni sociali.
I monopoli pubblici devono cedere il posto a strutture in grado di competere.
L'Europa deve modernizzarsi e adeguarsi a un maggiore spirito imprenditoriale e a un intorno più competitivo, a beneficio di consumatori e imprese.
Una reale concorrenza spinge infatti i prezzi al ribasso e innalza in questo modo il livello di vita.
Eppure, la politica dei consumatori si è occupata troppo poco del livello dei prezzi: ma la politica della concorrenza e la politica dei consumatori sono legate a doppio filo.
E' sulla base del mercato interno che noi dobbiamo agire.
La relativa legislazione dovrà valere ugualmente per tutti, per i paesi grandi come per i paesi piccoli, e occorre procedere a una rassegna sistematica delle normative nazionali al fine di rimuovere gli ostacoli alla concorrenza.
A questo punto, probabilmente va passato in rassegna anche il coacervo normativo della stessa Unione europea.
Il nuovo modello ora al vaglio della Commissione non deve tuttavia condurre a un mero processo di rinazionalizzazione, che minerebbe alla base i risultati sin qui conseguiti dalla politica della concorrenza.
Per poter essere efficace, dovrà trattarsi di un modello saldamente radicato presso le autorità nazionali.
Tra sei mesi potrebbe essere tempo di procedere a un'analisi dell'impatto di questo modello, ma anche di valutarne più attentamente gli effetti sulle competenze della Commissione.
L'idea di un vasto congresso istituzionale, che consenta un ampio dibattito senza pregiudizi fra gli esponenti dei vari interessi in gioco, rappresenta sinora la migliore risposta data all'interrogativo sul modo in cui compiere ulteriori progressi.
Quel dibattito fornirà l'occasione di sancire nuovi principi o di riprendere in esame le modifiche di fondo delle quali si è discusso.
E fornirà ugualmente l'occasione per individuare nuove soluzioni comuni e per analizzare gli emendamenti emersi dalla discussione in commissione parlamentare.
L'applicazione del diritto in materia di concorrenza deve avvenire all'insegna della certezza.
Un'applicazione scorretta della politica della concorrenza può tradursi in una negazione dei diritti e in un attacco al diritto alla proprietà, importante principio fondamentale sul quale noi dobbiamo vigilare.
Ci attende quindi un dibattito molto interessante.
Una conferenza che passi in rassegna i vari temi consentirebbe di fugare ogni malinteso, oltre a permettere probabilmente un miglioramento su alcuni aspetti concreti.
Il Parlamento e la Commissione possono intensificare il proprio impegno congiunto per un'efficace politica della concorrenza, garantendo così nuove opportunità e nuove risorse ai cittadini.
Proprio nella mia circoscrizione elettorale, ossia Stoccolma, esistono sul piano locale numerosi buoni esempi di un ampliamento dell'offerta e di un miglioramento della qualità proprio a seguito dell'introduzione della concorrenza in ambiti precedentemente sottoposti a un monopolio totale.
Chiediamo quindi che la franca discussione che ha accompagnato la trattazione delle relazioni von Wogau e Rapkay prosegua.
E ci auguriamo che alle considerazioni di ordine giuridico venga riconosciuto il peso che esse meritano in uno Stato di diritto.
Signor Presidente, onorevoli colleghi, in qualità di neofita di quest'Aula sono lieto di potervi tenere il mio primo discorso, per quanto con ritardo.
Desidero innanzi tutto ringraziare i relatori, onorevoli von Wogau, Langen, Rapkay, Jonckheer e la Commissione per l'ottima collaborazione prestata.
La concorrenza è sicuramente il fondamento dell'economia sociale di mercato e la politica europea della concorrenza ha molti risultati positivi alle spalle, non da ultimi quelli conseguiti nei settori dell'energia e delle telecomunicazioni, ove ha portato prezzi tangibilmente più bassi e un servizio migliore, a tutto vantaggio del consumatore.
Ora però siamo giunti a un punto nel quale occorre ripensare la politica della concorrenza.
In merito la Commissione ha presentato un nuovo Libro bianco con due elementi fondamentali: rinuncia all'obbligo di notifica e rinvio delle competenze alle istanze nazionali.
La rinuncia all'obbligo di notifica implica comunque meno burocrazia e meno oneri amministrativi.
Questo cambiamento di sistema naturalmente comporta al contempo più responsabilità per i singoli operatori.
Ora non basta più limitarsi a presentare e a far autorizzare, ognuno deve assumersi da subito le proprie responsabilità e questo spiega forse un certo disagio in merito emerso all' esterno.
Io però ritengo che dobbiamo cogliere l'opportunità affinché l'Europa possa lanciare un segnale per ridurre la burocrazia.
Il secondo punto è quello del rinvio delle competenze alle istanze nazionali.
Affinché si crei una cultura del diritto in Europa, non basta certamente che esso sia applicato soltanto dalla Commissione oppure dagli organi centrali, bensì anche dalle autorità e i giudici nazionali.
Non stiamo discutendo dell' opportunità di adottare il diritto europeo soltanto a livello centrale, ma proprio nella fase di adeguamento avremo insicurezza giuridica.
Nella prevista procedura legislativa sarà certamente necessario sviluppare uno strumento che consenta alle imprese di avere certezza del diritto e la possibilità di rivolgersi alla Commissione.
Occorrerebbe tenere aperta la strada verso un ufficio europeo antitrust, del quale si discuterà certamente in futuro.
Nella politica della concorrenza occorre più trasparenza.
Il Parlamento deve venire più coinvolto e credo anche che se introdurremo un registro che consenta di verificare gli aiuti concessi dagli Stati membri, ciò ne indurrà una maggiore disciplina.
Due sono i punti che mi stanno particolarmente a cuore per il futuro della concorrenza.
Il primo è l'argomento della sussidiarietà.
Tutti riteniamo che la concorrenza sia utile per l'economia, di cui migliora le prestazioni, e penso anche che dovremmo ammettere la concorrenza fra regioni, che certamente rafforzerà e non indebolirà l'Unione europea.
Cito qui l'esempio degli incentivi a titolo del miglioramento della struttura economica regionale, l'esempio delle casse di risparmio e delle banche regionali, l'esempio del sigillo di qualità, grazie al quale una regione è riuscita con le proprie forze a creare uno strumento per commercializzare i propri prodotti.
Questa iniziativa spontanea non deve essere demolita a livello europeo.
Penso che sia anche necessario aumentare la regola de minimis.
Dovremmo fare il possibile affinché si realizzi a tutti i costi la concorrenza fra le regioni.
Il secondo elemento è una discussione sulla concorrenza e l'economia sociale di mercato, e qui non sto parlando di malfunzionamento del mercato.
Ho già accennato al settore delle banche regionali e delle casse di risparmio, ora però porterò agli estremi un' affermazione corrente.
Oggi come oggi chi risiede in una casa per anziani è alloggiato in ambito sociale; però posso considerarlo anche come un cliente.
Io ritengo che dovremmo discutere apertamente e per tempo, onde chiarire dove l' ambito sociale, dove le strutture esistenti possano comportare una battuta d'arresto per la concorrenza.
Altrimenti potrò considerare cliente qualsiasi ambito e di conseguenza danneggiare gravemente gli ambiti sociali.
Infine, sul principio della sussidiarietà ho ancora questo da dire: laddove gli Stati membri hanno concesso autonomia impositiva alle regioni e ai comuni, ritengo assolutamente necessario mantenere questa facoltà, evitando di uniformare a partire dall'Europa.
Signor Presidente, signor Commissario, onorevoli colleghi, intervengo a nome del collega onorevole Robert Goebbels, che si è dovuto assentare per un impegno politico.
In sede di commissione per i problemi economici e monetari la relazione dell' onorevole Jonckheer ha suscitato aspre controversie sul funzionamento del mercato.
Una risicata maggioranza di destra è riuscita ad eliminare ogni riferimento alle deficienze del mercato.
Se la maggioranza dell' Assemblea dovesse seguire questa concezione ultraliberale di un mercato cosidetto perfetto, non per questo il mondo cambierebbe.
Le relazioni economiche nel mondo reale dimostrano sufficientemente che l' eliminazione di qualsiasi intervento pubblico sul mercato non produce affatto una concorrenza perfetta e un' assegnazione ottimale delle risorse.
Dalla notte dei tempi il mercato è stato per l' uomo il luogo di scambio privilegiato senza mai essere perfetto.
Il mercato privilegia il breve termine e i profitti immediati.
Sul mercato, i rapporti di forza fra domanda e offerta sono generalmente a sfavore dei più deboli, i consumatori e i lavoratori.
Per funzionare il mercato ha bisogno di regole.
Lo spirito d' iniziativa, tanto necessario e prezioso, deve essere accompagnato dal senso di responsabilità nei confronti della società.
Noi socialisti europei siamo a favore di un' economia di mercato a finalità sociale.
Il mercato non è di per se stesso un fine; deve essere al servizio del miglioramento della condizione umana.
L' Unione europea, gli Stati, non debbono sostituirsi agli attori economici, ma i poteri pubblici debbono definire le regole e gli obiettivi che permettono all' economia di svilupparsi in modo durevole.
Gli aiuti possono, in ultima analisi, consentire ristrutturazioni, offrire una formazione, salvare posti di lavoro e quindi la competenza.
L' obiettivo principale della politica di concorrenza dell' Unione non può essere la riduzione del livello globale degli aiuti.
Gli aiuti debbono invece essere orientati verso gli obiettivi dell' Unione, che sono segnatamente la coesione economica e sociale, lo sviluppo sostenibile e la ricerca.
La Commissione non deve dar tregua agli aiuti illegali e a quelli che ostacolano realmente il mercato interno.
Eliminare ogni aiuto pubblico sarebbe un grave errore.
Internet non è un prodotto del mercato, ma il risultato della ricerca finanziata dall' esercito americano.
Il World Wide Web, che ha consentito uno sviluppo folgorante della società dell' informazione, è stato elaborato dal CERN di Ginevra, sempre con aiuti pubblici.
Il salvataggio del gruppo Holzmann da parte del governo tedesco è stato criticato come un ingiustificabile ostacolo all' economia di mercato.
Il Presidente Duisenberg ha addirittura tentato di imputare la debolezza, peraltro relativa, dell' euro rispetto al dollaro a quell' intervento di Stato.
Non ho sentito il signor Duisenberg criticare il salvataggio dell' hedge fund LTCM da parte delle autorità monetarie americane.
Voler salvare 60.000 posti di lavoro è considerato, apparentemente, un peccato contro il mercato, mentre il salvataggio di capitali non sembra porre problemi ai difensori del mercato libero.
Si fa ricorso a fondi pubblici per riparare i danni della speculazione internazionale come è successo in Messico, in Asia e in Brasile.
Invece, il lavoro degli uomini è considerato un semplice fattore di aggiustamento.
Noi socialisti rifiutiamo quest'idealizzazione liberale.
Vogliamo in Europa un' autentica cultura della concorrenza.
L' intervento dello Stato deve rimanere visibile per inquadrare il mercato e la Commissione deve svolgere il ruolo di arbitro.
Signor Presidente, signor Commissario, onorevoli colleghi, innanzi tutto desidero ringraziare l' onorevole Rapkay per l' eccellente relazione e per l' ottima collaborazione.
Ringrazio poi il Commissario Monti per la straordinaria cooperazione e gli ricordo che in questo volgere di secolo gli spetta un ruolo di particolare rilievo.
Lei, signor Commissario, deve raccogliere i cocci dei governi nazionali, che in materia di politica della concorrenza hanno visioni grandiose, è vero, ma in effetti solo la fantasia può porre limite ai danni che essi possono cagionare.
Potrei citare gli esempi più recenti di cui siamo stati testimoni: la Holzmann, una società che ha ricevuto ingenti sovvenzioni da parte del governo tedesco, le segherie della ex Germania orientale e soprattutto gli aiuti alla cantieristica navale.
Si tratta di tre settori nei quali molte imprese danesi si scontrano con grandi difficoltà e vengono spinte fuori dal mercato.
All' onorevole Poos voglio dire che sono molto d' accordo con Wim Duisenberg quando sostiene che tali esempi dimostrano l' incapacità di alcuni Stati membri europei di ristrutturare la propria economia e che tale incapacità minaccia il valore dell' euro.
I liberali hanno presentato in commissione 80 emendamenti, tutti relativi agli aiuti di stato, intesi a promuovere la trasparenza e l' apertura che sono fondamentali ai fini del funzionamento del mercato interno.
Desidero cogliere l' occasione per ringraziare i colleghi della commissione parlamentare per aver appoggiato le proposte del gruppo liberale.
Come dicevo, i nostri emendamenti riguardano la trasparenza e mi preme porre in rilievo l' emendamento che invita la Commissione a presentare criteri e condizioni omogenee per gli aiuti di stato che consideriamo legali, appunto per garantire che le imprese possano formulare previsioni sulla propria situazione.
Un altro problema è come comportarsi nel caso in cui gli aiuti di stato vengano dichiarati illegali.
Come assicurare che gli aiuti illegali vengano rimborsati?
Oggigiorno non esistono regole comuni in materia e sollecitiamo vivamente la Commissione ad armonizzare le regole relative al recupero.
Questa è la strada per garantire condizioni di concorrenza uniformi.
Inoltre proponiamo da un lato un registro, come hanno detto diversi colleghi, ma anche un quadro di valutazione che indichi la situazione dei diversi paesi rispetto agli aiuti di stato.
E' il Commissario Monti che, avendo indicato la strada con il quadro di valutazione per il mercato interno, ci ha ispirati a proporre la stessa idea per gli aiuti di stato.
Spero molto, Commissario Monti, nel suo appoggio per i nostri emendamenti e sono ansiosa di sentire i suoi commenti e la sua posizione.
Concludo esprimendo il mio apprezzamento per la XXVIII relazione della Commissione sulla concorrenza con la quale è stata svolta una buona parte del lavoro.
Come ho già detto, però, il nostro obiettivo ultimo deve essere quello della trasparenza e dell' apertura.
E' costantemente necessario richiamare all' ordine questi settori e quindi è più che giusto continuare a perseguire in modo mirato l' obiettivo di risolvere il problema della scarsa trasparenza e della scarsa apertura nel settore degli aiuti di stato, soprattutto nell' ottica dell' imminente ampliamento.
A tale proposito ringrazio l' onorevole Jonckheer per avere trattato in modo assai esauriente nella sua relazione i problemi connessi all' ampliamento e la difficoltà di far sì che tali paesi siano all' altezza dei nostri requisiti, come pure il tema della parità di condizioni in materia di concorrenza.
E' ovvio che i liberali e i verdi abbiano idee diverse sul mondo, ma sugli obiettivi siamo ampiamente concordi e cercheremo di trovare una soluzione ragionevole ai nostri problemi.
Signor Presidente, signor Commissario, le domande cui dobbiamo dare una risposta sono semplicemente due.
Sono legittimi, in un' economia di mercato, gli aiuti di stato alle imprese o gli accordi fra imprese? Chi deve controllare tali eccezioni alle regole assolute dell' economia di mercato?
Per quanto concerne il primo punto, noi sosteniamo chiaramente che, per tenere conto delle esigenze di sviluppo sostenibile che l' Unione europea ha fatto sue, si rivela indispensabile, in taluni casi, concedere aiuti di stato alle imprese, sia sotto forma di esenzioni fiscali, di fiscalità differenziata o anche di aiuti diretti.
E' altresì legittima la possibilità di accordi tra imprese, di accordi di autolimitazione, che consentono di diminuire gli effetti perversi della concorrenza sul piano sociale o ecologico.
La nostra risposta sulla legittimità degli aiuti e sulla possibilità di accordi è pertanto chiara e affermativa ma, a nostro avviso, ognuno di questi accordi deve essere debitamente motivato.
La relazione dell' onorevole von Wogau propone di effettuare il controllo di questa legittimità a livello nazionale.
Voteremo a favore di questa proposta, nonostante ci paia piuttosto pericolosa, in quanto riconosciamo che la Commissione non può occuparsi di tutto.
Chiediamo che la massima trasparenza sia d' obbligo e che si conferisca un maggiore potere d' indagine alla Commissione per consentirle di verificare a posteriori la legittimità di tali eccezioni.
Signor Presidente, eccoci nuovamente a discutere della politica di concorrenza dell'Unione europea.
Comunque, in quali circostanze si svolge questa discussione, e a quali conclusioni dovrebbe condurci?
Ciò che caratterizza la realtà d'oggi è il verificarsi di colossali fusioni, alleanze e acquisizioni di aziende gigantesche e aventi caratteristiche di monopolio, con la creazione di gruppi dal potere terrificante a livello planetario.
Insomma, un'evoluzione come questa non dovrebbe forse interessare la nostra discussione?
Quale politica di concorrenza può avere la volontà e i mezzi necessari per tenere sotto controllo l'operato di simili monopoli?
Diversi settori dell'industria europea, quali la cantieristica navale, i trasporti aerei, le acciaierie, hanno subito un impatto fortissimo sotto i colpi di questa politica di concorrenza, così come essa viene oggi applicata.
Hanno perduto posizioni e notevoli quote sui mercati mondiali, oltre a centinaia di migliaia di posti di lavoro.
Intendiamo preoccuparcene, prima o poi?
Questa scandalosa concentrazione di potere in settori di rilevanza strategica consegna nelle mani di gruppi multinazionali speculativi l'economia di interi Stati - alcuni dei quali, peraltro, membri dell'Unione.
A dispetto di tutto ciò, noi invece ci ostiniamo a indebolire ulteriormente il settore pubblico, e ci diciamo pronti a rendere ancora più rigida la politica di concorrenza, considerando alla stregua di sussidi di Stato persino le commesse pubbliche effettuate presso aziende pubbliche.
D'altra parte, la perdita di centinaia di migliaia di posti di lavoro conduce a una crescita esplosiva delle cifre della disoccupazione.
I lavoratori si trovano ad affrontare il più grande attacco sferrato ai loro diritti lavorativi e sociali.
I consumatori assistono al contrarsi del proprio livello di vita, al generalizzarsi della povertà, al disfacimento e alla distruzione del settore pubblico e della base produttiva della maggior parte dei paesi dell'Unione, in nome di una concorrenza sfrenata e rovinosa, del predominio assoluto dell'economia di mercato e della promozione degli interessi monopolistici del grande capitale.
Riteniamo che in tutti questi fenomeni vi sia una corresponsabilità della politica di concorrenza attualmente condotta, ed esprimiamo la nostra totale opposizione alla medesima.
Signor Presidente, signor Commissario, nel corso di questo anno di transizione prima del passaggio alla moneta unica, la Commissione ha profuso tutto il suo impegno per far nascere l' euro in un clima favorevole.
La politica della concorrenza, nell' ambito delle proprie possibilità, ha contribuito a questo evento.
Per quanto ci riguarda, restiamo fermamente contrari alla moneta unica che, lungi dal darci i vantaggi e la duttilità di una moneta comune, rappresenta un elemento di costrizione imposto ai popoli dell' Europa.
Detto ciò, governare significa prevedere, significa essere responsabili e, in questo nuovo contesto, che è un contesto imposto, il diritto della concorrenza deve svolgere naturalmente un ruolo di primo piano.
In questo campo, la Commissione ha privilegiato diverse linee d' azione: ha agito sulla struttura dei mercati con un'attiva opera di contrasto delle prassi contrarie alla concorrenza, ha movimentato l' attività di controllo dei suoi servizi unicamente sulle questioni che presentano un interesse comunitario evidente e ha sottolineato la propria volontà di ammodernamento del diritto della concorrenza.
Per quanto attiene agli aiuti di stato, occorre evitare un appesantimento delle norme, e l' istituzione di un registro pubblico in cui tutti gli aiuti verrebbero annotati non ci pare auspicabile: questo pesante obbligo sarebbe, ovviamente, contrario ai tentativi di semplificazione degli adempimenti burocratici.
Infine, per quanto concerne l' ammodernamento dell' applicazione degli articoli 85 e 86 del Trattato, noi non pensiamo che un' applicazione decentrata sia necessariamente un fatto positivo.
Infatti, non soltanto la Commissione conserva il potere di sottrarre una questione alla competenza delle autorità nazionali, ma al giudice nazionale viene fatto obbligo di evitare ogni conflitto con le decisioni della Commissione.
Gli Stati nazionali diventerebbero in tal modo il braccio secolare della Commissione per far rispettare l' applicazione di regole di cui non hanno il controllo.
In conclusione, seppure talune misure puntino nella giusta direzione, resteremo chiaramente vigili per evitare un'evoluzione in senso federalista che avverrebbe a detrimento dell' Europa e della sovranità degli Stati.
Signor Presidente, signor Commissario, onorevoli colleghi, noi esprimiamo un giudizio sostanzialmente positivo sul Libro bianco della Commissione sulla concorrenza, in particolare per quanto riguarda l'abolizione del sistema di notifica e autorizzazione, ma abbiamo anche qualche perplessità, anzi più di una.
Innanzitutto vi è il rischio che il decentramento delle competenze a livello di singoli Stati, per molti aspetti necessario, provochi un'espansione abnorme delle iniziative sulla concorrenza e che qualcuno sia tentato di utilizzare l'antitrust non come garanzia di ultima istanza del buono e prevedibile funzionamento dei mercati, bensì come strumento di politica economica e industriale, di pianificazione e di interferenza con le spontanee dinamiche dei mercati stessi o magari come strumento di politiche protezioniste.
A tale riguardo credo ci debbano aiutare gli scritti di von Eieck e sicuramente anche quelli di un grande liberale italiano come Bruno Leoni che ammoniva proprio contro i rischi di un'espansione abnorme delle politiche anticoncorrenziali.
I più gravi pregiudizi al mercato, alla concorrenza e alla libertà di scelta degli utenti e dei consumatori europei sono ancora oggi da addebitare all'ingerenza statale nell'economia.
Ci sono gli aiuti di stato alle imprese, ne abbiamo parlato, c'è ancora una forte presenza pubblica nell'economia - si pensi che il Tesoro italiano controlla il 15 per cento della capitalizzazione di borsa - ci sono gli ostacoli che governi e banche centrali frappongono all'operazione di merger and acquisition; s'è parlato spesso in queste settimane del caso Vodafone-Mannesmann e del salvataggio della Osman.
Infine, signor Commissario, non possiamo dimenticarci che vi sono ancora ampi settori economici saldamente in mani pubbliche, a partire dalle televisioni di Stato, finanziate obbligatoriamente dai contribuenti, e dalle poste per arrivare ad alcuni regimi assicurativi obbligatori, ivi compresi quello sanitario e previdenziale, gestiti da monopoli pubblici inefficienti che non lasciano scampo agli utenti se non a quelli facoltosi.
Signor Commissario, so benissimo quali siano i vincoli dei Trattati ma credo che anche in questa occasione sia importante ribadire che l'economia europea soffre nella competizione con quella americana, anche e soprattutto per mancanza di aperture e di concorrenza.
Ciò che si sta facendo probabilmente è molto importante ma è ancora insufficiente.
Signor Presidente, il dibattito odierno è del tutto particolare: concerne la politica di concorrenza e gli aiuti di stato, in altre parole la mano destra e la mano sinistra di uno Stato.
Mentre i criteri dell'UEM obbligano gli Stati membri a tagliare le spese, l'elevato livello di aiuti pubblici erogati alle aziende per il momento resta immutato.
Cosa comprensibilissima, in quanto lo Stato membro che inizia a smantellare il sistema di aiuti di stato corre il maggiore rischio di fuga delle aziende, con conseguenze negative sull'occupazione.
Ma al contempo è cosa incomprensibile, in quanto non si dovrebbero usare i soldi dei contribuenti per sovvenzionare la cattiva imprenditorialità e per mantenere in piedi un'occupazione artificiale.
In linea generale direi che sono ammissibili solo le misure orizzontali, dato che il loro effetto di distorsione della concorrenza è trascurabile se non addirittura inesistente.
Per tale motivo ritengo che gli emendamenti nn. 6 e 7 del relatore siano encomiabili.
Gli emendamenti nn. 1 e 5 pongono in risalto il fenomeno del fallimento del mercato.
Lo strumento del mercato non genera da solo una società ideale, dato che a rimetterci sono sempre i gruppi più vulnerabili.
Occorre quindi sfruttare in modo mirato il funzionamento del mercato per far valere al massimo la responsabilità dei cittadini e delle aziende.
Se tale approccio fallisce, lo Stato ha il dovere di intervenire.
Il Libro bianco della Commissione sulla modernizzazione della politica di concorrenza sembra soprattutto un documento di discussione.
L'arringa a favore del decentramento per alleggerire la mole di lavoro della DG Concorrenza suscita la nostra simpatia, ma il modo in cui la Commissione vuole realizzare tale decentramento provoca a sua volta un onere eccessivo a carico del potere giudiziario, a discapito della sicurezza giuridica delle aziende.
Mi chiedo se la mole di lavoro della Commissione diminuirà davvero, quando i giudici nazionali saranno obbligati a riferire alla stessa Commissione.
Vorrei sapere come la pensi in proposito il Consiglio e se il Commissario sia disposto a sottoporre i suddetti punti a una profonda riconsiderazione.
Signor Presidente, un Libro bianco per definizione non è un testo da accogliere o da respingere, ma la sua funzione è generare reazioni, cosa che questo Libro bianco ha senza dubbio fatto.
Costituisce una buona base di discussione e in tal senso lo accogliamo con favore.
Comprendo gli spunti degli autori e li condivido.
Inoltre, presuppongo che lei, signor Commissario, voglia rendere onore alla sua reputazione e al lavoro svolto dai suoi predecessori, e credo che i suoi servizi condividano la stessa impostazione.
Non posso immaginare che la Commissione intraprenda iniziative di ampio respiro volte alla diseuropeizzazione o alla rinazionalizzazione. Nonostante ciò sono preoccupata e ho qualche dubbio.
Primo, la coerenza dell'applicazione della politica in oggetto.
In generale sono una grande fautrice della diversità culturale, ma non in materia di cultura della concorrenza nel mercato unico, che invece necessita di una politica della concorrenza uniforme, non solo nelle linee generali ma anche nell'applicazione.
E' vero che ci sono i regolamenti europei e le comunicazioni interpretative, che la Commissione goderebbe del diritto di avocazione e che potrebbe formulare orientamenti per le autorità nazionali responsabili della concorrenza.
Tuttavia mi domando se non corriamo il rischio di trovarci in una processione di Echternach in cui prima di poter fare due passi avanti ne dovremo sempre fare prima uno indietro.
Signor Commissario, gradirei avere qualche ulteriore dettaglio su come la Commissione intende garantire in pratica l'applicazione uniforme e chiederle se personalmente ritiene che le piste delineate a partire dal punto n. 100 del Libro bianco siano realizzabili.
Secondo, comprendo le preoccupazioni delle aziende sulla certezza giuridica.
Attualmente molti dossier vengono presentati proprio in tale contesto, mentre in futuro questo strumento non sarà più disponibile.
Nel Libro bianco lei dice che la Commissione prenderà decisioni individuali che potranno fungere da orientamenti, ma in base a quali criteri intendete prendere tali decisioni?
Terzo, gradirei sapere dalla Commissione se ha investigato quali saranno le conseguenze del suo nuovo approccio per la strategia delle aziende.
In particolare mi preoccupo del destino delle PMI che perderanno una parte della loro protezione economica e giuridica, come ad esempio nel caso della nuova esenzione verticale per categoria per il settore della distribuzione.
Quarto, desidero sapere perché la Commissione non ha scelto di far valere ex tunc la sanzione di annullamento in caso di violazioni manifeste delle regole di concorrenza.
Quinto, l'imminente ampliamento. Mi domando se i paesi candidati saranno in grado di partecipare al gioco.
Per il momento si stanno, per così dire, ancora allenando.
Quali garanzie abbiamo che si trasformeranno in giocatori di serie A del mercato unico?
Sesto e ultimo punto. Vi ricordo un aspetto che ho indicato anche nella mia relazione sulle restrizioni verticali.
Mi riferisco al legal privilege dei giuristi aziendali. Se la Commissione attuerà le intenzioni indicate nel Libro bianco, mi pare che le discriminazioni nel mercato interno e fra i consulenti giuridici interni e quelli esterni alle aziende aumenteranno, diventando ancora più inaccettabili.
Mi chiedo se la Commissione stia considerando di concedere questo legal privilege a tutti i giuristi aziendali in tutti gli Stati membri.
Signor Commissario, le faccio queste domande in quanto fautrice del mercato unico. Spero che si sia tutti degli alleati e che la discussione fra alleati non sia una discussione sterile ma che possa avere dei frutti.
Signor Presidente, le prime parole del mio intervento sul Libro bianco sono parole di elogio per il relatore, onorevole von Wogau.
L'elevato grado di consenso che la sua relazione ha raccolto presso il gruppo del Partito del Socialismo europeo trova conferma nel fatto che sia stato presentato, in questa trattazione, un solo emendamento.
Ci troviamo dunque d'accordo con la relazione, così come ci troviamo d'accordo, signor Commissario, con i principi di fondo del Libro bianco.
Il diritto comunitario in materia di concorrenza ha rappresentato, sin dall'entrata in vigore del Trattato, uno dei capitoli fondamentali della politica comunitaria.
Ebbene, a circa quarant'anni dalla loro entrata in vigore, quelle disposizioni hanno iniziato a manifestare segni di cedimento.
Era pertanto necessario procedere con urgenza a un ammodernamento, e ciò particolarmente in cinque ambiti.
In primo luogo, il sistema per il rilascio di autorizzazioni; in secondo luogo, il decentramento nell'applicazione delle disposizioni; in terzo luogo, le norme procedurali; in quarto luogo, l'applicazione di quelle disposizioni in giustizia; e, in quinto e ultimo luogo, l' eccessivo formalismo.
Il sistema per il rilascio di autorizzazioni individuali necessitava di una riforma urgente, come richiesto all'unisono da imprese, esperti in materia e avvocati specialisti.
Non ho mai assistito a un'assemblea di specialisti di diritto della concorrenza in cui non sia stato richiesto un cambiamento del sistema.
Un sistema in grado di offrire un numero tanto esiguo di decisioni, sia di autorizzazione che di divieto, quale quello oggi in vigore può essere ritenuto tutto fuorché un sistema valido.
Già da tempo, le autorità nazionali preposte alla concorrenza avevano facoltà di applicare gli articoli 81, paragrafo 1, e 82.
Tuttavia, queste stesse autorità non avevano invece facoltà di applicare l'articolo 81, paragrafo 3, il che impediva in certa misura la coerente applicazione dell'articolo 81, paragrafo 1.
Allo stato attuale, come gli onorevoli parlamentari certamente sanno, risultano pendenti dinanzi alla Corte di giustizia due questioni pregiudiziali, presentate da altrettanti tribunali tedeschi, nelle quali il giudice nazionale si domanda se sia possibile applicare l'articolo 81, paragrafo 1, senza poter far uso del paragrafo 3 del medesimo articolo.
Su questo aspetto era pertanto necessaria una riforma.
La procedura da seguire in materia di concorrenza è contenuta sostanzialmente nel regolamento n.1762.
Le voci di chi ne chiedeva la modifica erano unanimi.
Tale unanimità nel richiederne la riforma era motivata dal fatto che quel regolamento non definiva una procedura vera e propria, che non stabiliva termini di tempo, non regolamentava l'accesso agli incartamenti da parte degli interessati e non riconosceva adeguatamente i diritti della difesa.
La Corte di giustizia ha riconosciuto, già da tempo, che il diritto comunitario in materia di concorrenza poteva essere applicato dal giudice nazionale, e la Commissione ha pubblicato già nel 1994 una comunicazione in materia.
Era pertanto necessario agevolare la praticabilità di questa via.
Una delle critiche mosse con maggiore frequenza al diritto comunitario della concorrenza riguarda il suo eccessivo formalismo.
In conseguenza della tradizione giuridica continentale, la definizione di un dato accordo come contrario o meno alla concorrenza dipende più dall'analisi delle sue clausole che non dai suoi effetti sul mercato.
Era quindi necessario introdurre il concetto di analisi economica.
Il Libro bianco mira a risolvere tutti questi problemi e, pertanto, noi ne appoggiamo le proposte.
E' pur vero che non ci sono sfuggite alcune carenze, sulle quali infatti la relazione si sofferma.
In primo luogo, il fatto che, pur affrontando il tema dell'ammodernamento degli articoli 81 e 82, si sia attribuita importanza unicamente all'articolo 81, e non all'articolo 82.
Nell'attuale fase, in cui i processi di concentrazione di imprese o di privatizzazione dei monopoli hanno lasciato intatte le posizioni dominanti, quando non le hanno addirittura rafforzate, perseguire in giudizio gli abusi di posizione dominante acquisisce particolare importanza.
In secondo luogo, il regolamento n.1762 va abrogato e sostituito da un nuovo regolamento.
In questi termini, noi intendiamo appoggiare la relazione.
Tuttavia, se venissero invece approvati alcuni degli emendamenti, e in particolare quelli presentati dal gruppo PPE, riteniamo che la relazione verrebbe snaturata e tramutata in un documento contraddittorio, privo di rigore; in tal caso, pertanto, dovremo riconsiderare il nostro appoggio.
Signor Presidente, onorevoli colleghi, fra i vari temi che figurano all'ordine del giorno di questa discussione congiunta vorrei inserire una riflessione sul tema trattato dal nostro collega Berenguer, ossia la modernizzazione della politica di concorrenza cui allude il Libro bianco della Commissione.
Ritengo francamente che questo processo di ammodernamento sia stato soddisfacente.
Il Commissario Monti sta mettendo a segno buoni risultati nella propria politica, al pari del suo predecessore, con l'evidente merito di aver saputo garantire, parallelamente alla creazione e allo sviluppo del mercato interno europeo, i correttivi necessari per un regolare funzionamento dell'economia di mercato nell'Unione senza quegli effetti collaterali che, come noi economisti ben sappiamo, rischiano di prodursi quando un mercato si amplia, come è accaduto nell'Unione europea a partire dal 1993.
Ma se tutto funziona, se noi siamo soddisfatti, se la linea della Commissione è stata sostanzialmente corretta, allora perché una modifica?
A suo sostegno sono state addotte diverse motivazioni.
L'onorevole Berenguer ha tracciato un'analisi molto accorta, giustificando la necessità della modifica e delle relative riforme con l'esigenza di migliorare il funzionamento della concorrenza; tuttavia, ciò che mi sta a più cuore è assicurare che standard e criteri applicabili dalle varie autorità competenti negli Stati membri siano effettivamente identici ovunque.
In caso contrario, ci troveremmo in una situazione paradossale: sarebbe infatti la Commissione a introdurre elementi di concorrenza sleale nel funzionamento del mercato interno europeo.
In tale ipotesi, anziché un progresso avremmo registrato un regresso nell'applicazione della politica di concorrenza all'interno dell'Unione.
Signor Presidente, desidero manifestare anzitutto la mia riconoscenza alla Commissione per il miglioramento segnato dalla XXVIII relazione della Commissione sulla politica di concorrenza nell'Unione rispetto a edizioni precedenti.
Desidero inoltre porre in risalto il lavoro svolto dal relatore, onorevole Rapkay, che ha saputo analizzare in termini concisi un testo tanto vasto e denso come questo.
E lo appoggio pienamente quando afferma la necessità di lasciare alle regioni - come i Paesi Baschi, che io qui rappresento - un margine di azione in virtù del principio di sussidiarietà.
Non posso tuttavia dimenticare le critiche formulate, in più occasioni, tanto dagli Stati membri, quanto dagli operatori di mercato i quali, dinanzi all'ampio margine di manovra e di discrezionalità riconosciuto alla Commissione in relazione alla valutazione di ogni singolo caso, lamentano l'esistenza di un'incertezza giuridica, in assenza di regole del gioco chiare che permettano agli interessati di prevedere la posizione delle autorità e, pertanto, di regolarsi di conseguenza nella presentazione delle rispettive domande per l'ottenimento di sovvenzioni a sostegno delle attività economiche e dell'occupazione, nelle fusioni fra imprese eccetera.
L'unica garanzia è stata sinora rappresentata dal tentativo di ricercare una posizione favorevole all'autorizzazione già in via preventiva, presentando domande individuali che comunque non vengono evase in tempi inferiori ai sei-otto mesi, termine eccessivamente lungo che viene ad aggiungersi agli ostacoli che già gravano sulle attività generatrici di ricchezza e di occupazione.
Mi pare quindi che manchi, e pertanto ne suggerisco la messa a punto, una normativa più completa, con regole del gioco più chiare che si rivelino di giovamento per tutti: imprenditori, investitori, lavoratori e cittadini in generale.
Signor Presidente, colleghi parlamentari, io vorrei sottolineare che, in un'epoca di grandi trasformazioni dal punto di vista tecnologico - basta vedere quello che sta succedendo nel settore dell'informazione o in altri settori quali l'energia e i trasporti - la tutela della concorrenza sarà di fondamentale importanza per il nostro futuro.
Ritengo che, dal punto di vista della crescita economica, e quindi dell'aumento dell'occupazione e della ricchezza, tutelare una politica della concorrenza nei nostri paesi dell'Unione diventi un fattore determinante e sicuramente fondamentale per il nostro futuro.
E' questo il motivo per cui esprimo un giudizio decisamente positivo sulla presente relazione.
Ho notato che, nell'ultimo periodo, la Commissione si è impegnata a far sì che tale principio sia rispettato in modo qualificato e incisivo, proprio a salvaguardia della flessibilità dei mercati sia per i prodotti che per i servizi.
Ribadisco che ciò sarà molto importante per il nostro futuro, per l'economia dell'Europa e, soprattutto, per la salvaguarda delle nostre ricchezze e dello sviluppo tecnologico dell'Europa in generale.
Signor Presidente, per i conservatori britannici l' applicazione efficace e uniforme della politica europea della concorrenza è la chiave per realizzare un vero mercato unico all' interno dell' Unione europea.
Ne consegue che ogni proposta intesa a riformare in modo sostanziale i meccanismi di applicazione della politica di concorrenza deve essere sottoposta a un esame attento e accurato: di fatto il mercato unico non è ancora una realtà.
Nei miei sei mesi di mandato parlamentare ho avuto modo di rendermi profondamente conto della determinazione con cui molti colleghi deputati perseguono il cosiddetto progetto europeo.
Ogni giorno ci sentiamo dire quanto sia necessario promuovere l' approfondimento e l' ampliamento dell' Europa.
Ma tutti questi ragionamenti, in effetti, appaiono retorici di fronte agli ostacoli nazionali, regionali e locali che continuano a bloccare il funzionamento di un reale mercato unico europeo.
E' questo il contesto nel quale desidero esaminare le proposte della Commissione.
Desidero puntualizzare che nutriamo la massima fiducia e il massimo rispetto per il Commissario Monti, l' uomo che può smantellare i cartelli.
Tuttavia, egli si renderà conto che ci corre l' obbligo di considerare le sue proposte e di sottoporle ad un esame rigoroso, così come faremmo nei confronti di chiunque altro.
E' appunto quanto ha fatto il nostro relatore alla commissione per i problemi economici e monetari, l' onorevole von Wogau.
Desidero congratularmi con lui, anche se purtroppo è assente, per il rigore e la precisione con cui ha preparato la sua relazione e anche per aver sopportato che lo assillassi come una spina nel fianco!
Il relatore ha ricordato poc' anzi che la relazione è stata approvata con una buona maggioranza, ma senza il mio voto.
Per quanto non mi senta di condividere le sue conclusioni ritengo che egli abbia presentato nella relazione molte delle questioni che la Commissione deve affrontare.
La prima questione riguarda la potenziale rinazionalizzazione della politica di concorrenza.
So che la Commissione è ostile all' idea, ma in teoria ciò potrebbe accadere.
Mi preoccupa ancora il ruolo dei giudici nazionali e delle autorità nazionali della concorrenza, mi preoccupa, cioè, l' intero impianto giudiziale.
L' altro giorno ho chiesto al Commissario Monti che cosa succederebbe se egli si sbagliasse e se si giungesse davvero alla rinazionalizzazione.
L' onorevole von Wogau ritiene che possiamo fare affidamento sulla Corte di giustizia europea.
E' quanto il Regno Unito sta facendo attualmente, ma vediamo che la Corte europea non è in grado di adottare provvedimenti urgenti in una certa controversia tra Regno Unito e Francia, nella quale la Commissione sta dalla nostra parte.
Onde evitare che qualcuno possa pensare che si tratti di un ragionamento puramente nazionalistico, nel caso Factortame, nel quale il convenuto è il governo britannico, ci sono voluti dieci anni prima che la Corte europea emettesse una sentenza: le procedure giudiziarie lasciano dunque un po' a desiderare.
Chiedo alla Commissione che cosa si può fare per migliorare la situazione.
In merito alla sicurezza giuridica, convengo con la onorevole Thyssen: per le imprese, la certezza del diritto è importante.
Ne ho fatto cenno ancora recentemente al Commissario Monti che mi ha detto che non occorre tirare in ballo in continuazione gli avvocati.
E qui devo dichiararmi parte in causa in quanto avvocato, ma anche in quanto ex Ministro della concorrenza del Regno Unito.
Ciascuno di noi ha la sua storia, ma è importante che le imprese possano contare sulla sicurezza giuridica.
Vorrei chiedere alla Commissione se ha effettuato un' analisi dell' impatto di queste modifiche sulle imprese, una specie di analisi dei costi e dei benefici che sta diventando tanto comune nella politica europea.
So che c' è stata un' analisi dell' impatto sulla Commissione: ci è stato detto quanto tempo viene perso attualmente e che i cambiamenti quindi saranno proficui.
Ma comunque io vorrei sapere, stanti le circostanze, quale sarebbe l' impatto sulle imprese.
Infine, noi conservatori britannici auspichiamo un cambiamento di direzione, un orientamento verso un' autorità della concorrenza indipendente.
Mi piacerebbe sapere che cosa ne pensi il Commissario.
Signor Presidente, fin dall'inizio dell'integrazione europea la politica della concorrenza dell'Unione ha avuto un ruolo centrale.
Come lo stesso concetto di integrazione europea, essa oscilla fra i poli della solidarietà e collaborazione fra gli Stati membri, volte a creare condizioni migliori e più efficienti per la gente e l'economia, e quello della concorrenza, che deve creare stimoli, per migliorare la competitività e la capacità di affrontare il futuro dell'Unione europea in quanto tale.
La politica della concorrenza europea è pertanto giustamente una delle politiche più importanti.
Nel realizzare veramente l'economia sociale di mercato, possiamo guardare con orgoglio alla cultura europea della concorrenza.
Possiamo essere orgogliosi dei controlli sulle intese e le fusioni.
Ma dobbiamo rimanere vigili nei confronti di quanti operano su scala mondiale, senza che l' intervento statale possa ormai porre loro alcun limite.
Viene da pensare a un aforisma della scrittrice francese Vivienne Forestier, che descrivere la situazione mondiale quale "terrorismo dell' economia" .
La società si consegna al mercato, ma è proprio questo ciò che non vogliamo accada all'Unione europea.
Sappiamo che nell'era delle strategie basate sulle alleanze e le fusioni del millennio - nel 1998 sono stati spesi 2.400 miliardi di dollari in acquisizioni - le pratiche pregiudizievoli della concorrenza vengono ostacolate non soltanto attraverso le nostre regole, bensì anche attraverso la collaborazione bilaterale con gli Stati Uniti e il Giappone o altri, fintanto che non esisterà ancora una disciplina internazionale della concorrenza, che invece dovrà assolutamente esserci!
La politica europea della concorrenza - e noi spesso lo dimentichiamo - non è importante soltanto ai fini dell'equa concorrenza in quanto tale, ma anche e soprattutto per l'andamento dei prezzi, per la crescita e l'occupazione e di conseguenza anche per i cittadini.
Analogamente agli altri colleghi, anch' io chiedo che si riconosca al Parlamento europeo il diritto alla codecisione nel settore della concorrenza.
Dobbiamo finalmente ottenerlo!
E' anche importante evidenziare il nesso esistente fra la politica della concorrenza e la tutela dei consumatori.
Sono lieta che il Commissario Monti intenda progredire nel dialogo in questo ambito con il Parlamento europeo, ma anche con le organizzazioni non governative, con le associazioni di tutela dei consumatori e i cittadini.
Più trasparenza contribuirà anche al pubblico consenso sulle decisioni in materia di politica della concorrenza.
Si riconoscerà così che per esempio la riduzione delle tariffe per la corrente elettrica e le telecomunicazioni è anche il risultato della politica della concorrenza europea e che non si può pensare soltanto ad accusare Bruxelles ogni volta che si adottano decisioni sugli aiuti, che naturalmente possono creare problemi contingenti in determinate situazioni specifiche.
Anche in considerazione dell'ampliamento dell'Unione europea, occorre chiarezza sulle regole della concorrenza.
Altresì occorre evidenziare che una politica degli aiuti di stato - è quanto dice chiaramente la relazione Jonckheer - deve comunque lasciare a ogni Stato la libertà di definire e formulare autonomamente il proprio mandato pubblico e i rapporti di proprietà.
Occorre al contempo chiarire che gli aiuti possono avere una funzione utile per compensare disfunzioni del mercato e incentivare il raggiungimento di obiettivi comunitari.
Ancora una parola sul Libro bianco: la revisione degli articoli 81 e 82 comporta una svolta nella politica della concorrenza.
Pertanto, diversamente alla maggioranza di quest' Assemblea e anche del mio stesso gruppo parlamentare, mi dichiaro contraria, anche perché ritengo che il sistema dell'eccezione legale sia nettamente peggiore di un sistema di divieto con riserva amministrativa; intravedo infatti il rischio della rinazionalizzazione.
Il sistema in vigore crea trasparenza, offre sicurezza giuridica agli imprenditori e, con l'obbligo della notifica, ha anche indubbiamente disciplinato la situazione e creato un deterrente.
Il problema evidenziato dalla Commissione riguardante l' eccessivo carico di lavoro non è motivo sufficiente per una modifica profonda dell' impostazione giuridica, su cui permane comunque un dubbio di fattibilità senza una previa modifica dei Trattati.
Signor Presidente, mi compiaccio che la onorevole Randzio-Plath abbia ricordato l'importantissimo contesto nel quale si colloca l' odierna discussione, poiché nessun altro dei colleghi lo aveva fatto.
L' avvento dell' euro all' inizio dell' anno passato ha scatenato enormi tensioni competitive tra le imprese europee cui si sta facendo fronte con un' ondata di fusioni di proporzioni inusitate.
Per dare un esempio, le cifre relative all' anno scorso indicano un valore totale delle fusioni in Europa pari a 1,4 trilioni di euro, ovvero sette volte il livello del picco registrato nell' anno del precedente boom delle fusioni in Europa, il 1990.
Tale situazione pone sfide enormi alla politica della concorrenza, che spero possano essere raccolte, poiché è certo che molte di queste fusioni saranno intese a proteggere dalla concorrenza i margini di utile delle imprese piuttosto che semplicemente a promuovere la produttività e mettere le imprese nella posizione di operare su una scala più grande.
Il Commissario Monti e i suoi colleghi si trovano di fronte a una sfida di proporzioni gigantesche e il gruppo dei liberali, democratici e riformatori è preoccupato da un eventuale svilimento della politica di concorrenza, vuoi sul fronte dell' esame delle fusioni, vuoi dal punto di vista della sorveglianza sulle pratiche restrittive.
La delega di poteri alle autorità nazionali è un' ottima cosa, ma ci preme sottolineare un assunto fatto proprio dall' onorevole von Wogau nella sua relazione in merito alla necessità di una sorveglianza costante sulle autorità nazionali per prevenire eventuali derive nella componente europea e vorremmo, in particolare, che il Commissario ci rassicurasse che vi saranno controlli casuali in materia.
Signor Presidente, nello scarso tempo a mia disposizione desidero appoggiare il lavoro svolto da tutti i relatori e dichiararmi d'accordo su molte delle affermazioni ascoltate in questa discussione, e in particolare con il collega Jonckheer nel criticare l'eccesso di aggregazione dei dati e nel sottolineare la necessità della trasparenza e di un bilancio socioeconomico degli aiuti.
Condivido anche la critica relativa all'insufficiente attenzione dedicata allo sviluppo dell'articolo 82, specie quando si assiste ad abusi di posizione dominante in un contesto di concentrazioni di mercato.
Quale deputato dei Paesi Baschi, tengo a manifestare pieno appoggio alle misure per l'applicazione della necessaria concorrenza di mercato.
Se dico ciò è per fugare ogni eventuale dubbio fatto sorgere dalle critiche che abbiamo rivolto alla Commissione in generale, e al Commissario Monti in particolare, per avere aperto un procedimento contro gli incentivi erogati alle imprese basche, ritenendoli sussidi di Stato.
Il nostro dissenso è dovuto al fatto che la Commissione mostra tuttora di non comprendere la natura del sistema generale e di corresponsabilità del nostro ordinamento, in virtù della quale le disposizioni fiscali basche hanno la stessa natura, lo stesso fondamento e le stesse finalità delle disposizioni degli Stati dell'Unione europea e vengono applicate in via generale a tutti i contribuenti che, in base alle norme che disciplinano i rapporti fra Stato e Regioni in materia fiscale, vi debbono sottostare.
Signor Presidente, signor Commissario, è vero, abbiamo bisogno di concorrenza!
Ne abbiamo bisogno per ridurre al minimo la disoccupazione, per avere un'assistenza sanitaria d' alto livello, per la giustizia sociale, per avere standard sociali elevati; poi naturalmente - e questi sono criteri di concorrenza da economia nazionale - ci serve anche la concorrenza fra imprese: massima qualità dei prodotti, stesse condizioni di accesso al mercato per tutte le imprese, prodotti ecocompatibili.
Ciò significa che dobbiamo riuscire ad abbinare i criteri di concorrenza necessari dal punto di vista dell'economia nazionale con quelli richiesti dall'economia aziendale.
Talvolta ho quasi l'impressione che, diversamente dal paese dal quale provengo - la Germania orientale -, dove la competitività dell'economia nazionale era anteposta a tutto, trascurando quella delle aziende, ora molto spesso si faccia il contrario; la società ragiona quasi solo in termini di impresa.
Lo dico essendo personalmente un imprenditore e quindi parte in causa.
Un sistema non può però funzionare in questi termini! Funziona soltanto abbinando i due elementi.
Vi faccio un esempio: l'Unione europea ha giustamente incentivato l'acciaieria di Grönitz nel Brandeburgo, benché su 5000 posti di lavoro ne siano rimasti soltanto 700.
Si tratta infatti di posti di lavoro competitivi, perché ora questa acciaieria è al secondo posto in Germania fra i produttori di acciaio per utensili.
Chi oggi chiede la restituzione degli aiuti allora concessi non mette sostanzialmente in pericolo soltanto la produzione di quest' acciaieria, bensì quella di un datore di lavoro dal quale in questa regione dipendono naturalmente anche diverse piccole e medie imprese.
Non sarà mica questa una politica della concorrenza dell' Unione europea!
Se ora vogliamo la concorrenza, dobbiamo riuscire a conciliare le esigenze dell'economia nazionale con i presupposti di quella aziendale.
Questa sarà anche l'unica opportunità per riuscire a creare circuiti economici locali nelle regioni sottosviluppate, affinché chi vi abita abbia una sicurezza sociale e veda crescere il proprio potere d'acquisto.
Dobbiamo dunque puntare maggiormente su una politica economica orientata alla domanda piuttosto che all'offerta!
Signor Presidente, dalla mia elezione a deputato di questo Parlamento nel 1994 non ho mai visto una relazione tanto infarcita di sentimenti e sottintesi anti-irlandesi quanto la relazione Jonckheer oggi in discussione.
Vorrei citare letteralmente il testo della relazione: "Gli aiuti statali pro capite più elevati si trovano in Italia, Germania e Irlanda.
Tuttavia chiaramente l' Irlanda è in testa quando si sommano gli aiuti nazionali e i fondi regionali e sociali comunitari."
Ho l' impressione che il relatore manipoli bellamente le cifre: non riesco a capire come possa inserire i fondi sociali e regionali in questa equazione matematica.
Vorrei ricordare all'onorevole collega che l' Unione europea ha approvato le nuove linee direttrici per gli aiuti regionali per il periodo oltre il 2000.
Si tratta, in pratica, di un' estensione degli obiettivi politici per la realizzazione del mercato interno europeo: le disparità tra le regioni devono essere corrette se vogliamo che il mercato interno si realizzi e prosperi.
Mi compiaccio che, nell'Europa degli anni successivi al 2000, per le nuove imprese che si insediano nelle regioni dell' obiettivo 1 sarà consentita una sovvenzione del 40 % e di un ulteriore 15 % per le PMI relativamente agli investimenti in beni capitali.
Ricordo all' onorevole Jonckheer che le società irlandesi o le società straniere in Irlanda devono comunque attraversare due bracci di mare per raggiungere il mercato sul continente europeo.
Nessun altro Stato membro si ritrova penalizzato a questo punto.
Signor Presidente, onorevoli colleghi, il divieto di costituire cartelli è il nocciolo di una disciplina della concorrenza funzionante in Europa.
La gestione pratica della sorveglianza del divieto di costituire cartelli è stata ritenuta insoddisfacente dalla Commissione; su ciò siamo d' accordo, mentre i pareri divergono sulla soluzione.
La proposta della Commissione non si discosta formalmente dal divieto di costituire cartelli, in realtà però questa proposta è una forma di transizione da un divieto con riserva di autorizzazione a un'autorizzazione con riserva di divieto.
Si tratta della transizione dal principio del divieto al principio dell'abuso.
I miei colleghi ed io rifiutiamo risolutamente un cambiamento di sistema così profondo.
Non accetto che un problema di attuazione pratica diventi motivo per modificare la disciplina.
Si modifica l' ordinamento affinché ridiventi attuabile: francamente non lo trovo accettabile.
La Commissione cede il suo monopolio delle esenzioni.
Sullo sfondo del previsto sistema dell'eccezione legale, si esentano comunque le restrizioni alla concorrenza, nella misura in cui ricorrano i presupposti dell'articolo 81, paragrafo 3 del Trattato.
Viene meno la necessità di notifiche a Bruxelles, ossia in futuro la Commissione dovrà procedere alla cieca.
Questo non lo ritengo accettabile.
L' idea della Commissione è completata da un potenziamento del controllo a posteriori da parte delle autorità e dei giudici nazionali degli Stati membri.
Ma se questo avverrà nel contesto di una rinazionalizzazione, trasformeremo la politica della concorrenza europea in un guazzabuglio.
Ritengo che questo non sia accettabile.
Così facendo indeboliremo uno dei cardini della politica europea.
Il cambiamento di sistema ipotizzato dalla Commissione europea nella normativa antitrust comporta altri gravi rischi del punto di vista della politica della concorrenza.
L'attuale sistema comprende sufficienti alternative diverse per garantire l'apertura dei mercati e la libera concorrenza.
Del resto, con la sua proposta la Commissione ritorna a vecchie idee già presentate negli anni Cinquanta e Sessanta, senza però ottenere la maggioranza.
Dato che la Francia allora aveva molto insistito per l' eccezione legale, era stata risarcita con concessioni nella politica agricola.
Dopo quarant'anni questa proposta ritorna sul tappeto e creerà, ne sono certo, margini di manovra per la formazione di cartelli a scapito dei consumatori in Europa.
Io questo lo trovo inaccettabile!
Signor Presidente, onorevoli colleghi, in questa importante discussione sulla concorrenza, intervengo in particolare sulla relazione dell' onorevole Langen sul codice degli aiuti alla siderurgia.
Come ha riconosciuto la Corte di giustizia nel 1996, il settore siderurgico è particolarmente sensibile alle turbative della concorrenza.
Qualche anno fa avevo infatti concluso in tal senso una relazione che avevo elaborato sui punti di forza e sulle debolezze della siderurgia europea.
Per questa ragione era legittimo istituire un sistema di aiuti al settore al fine di garantire la sopravvivenza delle imprese valide anche se in contraddizione con l' articolo 4 del Trattato CECA.
Questo è in realtà l' obiettivo del sesto codice degli aiuti all' industria siderurgica ma, nel contempo, occorre evitare ogni attacco alle condizioni concorrenziali e qualsiasi perturbazione grave dei mercati, per cui è importante regolamentare tali aiuti.
Pertanto, è necessario continuare a limitare gli aiuti di stato agli aiuti alla ricerca, allo sviluppo, alla protezione dell' ambiente e ai casi di chiusura delle imprese.
Sempre nello stesso ordine di idee, è essenziale che gli Stati membri rispettino l' obbligo di rendere conto alla Commissione sugli aiuti concessi a favore delle loro imprese siderurgiche.
La Commissione propone termini più brevi e io sono d' accordo.
Come il relatore mi compiaccio della relazione della Commissione ma deploro che non contempli tutti gli aspetti connessi agli aiuti.
Benché il codice degli aiuti alla siderurgia sia redatto in termini molto chiari, la Commissione ha autorizzato la concessione di aiuti a imprese siderurgiche che non rientrano nelle categorie previste dal codice.
Per ragioni di equità, o si applica il codice o lo si modifica.
Per concludere, Signor Presidente, con lo scadere del Trattato CECA sarà necessario rivedere le regole perché ritengo che il sistema di aiuti dovrà continuare oltre il 2002; sono quindi favorevole a un regolamento del Consiglio teso a garantire la sicurezza in questo campo.
Io e i miei colleghi restiamo pertanto in attesa di proposte della Commissione europea a tal fine.
Signor Presidente, desidero intervenire anch'io a proposito della relazione dell'onorevole Langen sugli aiuti alla siderurgia.
Mi trovo d'accordo con il relatore su due punti.
In primo luogo, sulla necessità di garantire pari condizioni di aiuti a tutti gli Stati membri; in secondo luogo, sulla trasparenza che deve accompagnare questi aiuti.
Ci associamo al relatore nel criticare il fatto che, nonostante le norme previste dal sesto codice degli aiuti alla siderurgia, la Commissione abbia spesso autorizzato la concessione di aiuti a imprese che non rientrano nelle categorie di cui al codice.
In ogni caso, signor Presidente, ciò che più ci preoccupa è la diminuzione dei prezzi del 30 percento a causa delle importazioni.
La ragione di questa diminuzione va ricercata nella concorrenza sleale praticata, nell'ambito della siderurgia, dalla Corea del Sud e da Taiwan, in forza delle diverse condizioni lavorative e delle diverse normative in materia di aiuti.
Sono così drasticamente calati gli ordinativi nel settore della siderurgia e della cantieristica navale - anche di questo si è parlato un istante fa - con una conseguente perdita di posti di lavoro.
Io risiedo in una regione in cui il settore della cantieristica navale attraversa, proprio in quest'epoca, gravi problemi: le Asturie.
In presenza di mercati ormai di portata mondiale, sarebbero necessarie disposizioni di diritto del lavoro di portata mondiale e norme in materia di aiuti di portata mondiale.
Mi rendo conto che sia difficile ottenerle nell'immediato, ma in assenza di norme a disciplina del lavoro che siano eque per tutti i lavoratori, qui come in quei paesi, e in assenza di un equo assetto degli aiuti, qui come in quei paesi, sarà molto difficile salvaguardare l'occupazione, in Europa come in quei paesi.
Signor Presidente, signor Commissario, signor Direttore generale, onorevoli colleghi, sulla relazione von Wogau desidero intanto dire quanto segue: accolgo con favore l' impegno della Commissione ad avviare, senza nessun tabù, un processo di discussione proponendo provvedimenti di riforma concreti sulle regole procedurali, finora molto rigide.
Mi congratulo inoltre con il relatore Karl von Wogau che ha centrato in pieno l'argomento, ma chiede anche concretamente che si faccia chiarezza, ricorda le necessarie misure di accompagnamento e affronta criticamente e senza ipocrisie i problemi attualmente articolati.
Il Libro bianco e la relazione giungono all'inizio di un necessario processo di riflessione, discussione e riforma, il quale non è ancora concluso restando da chiarirsi varie domande nostre, dei giudici, degli Stati membri e soprattutto delle piccole e medie imprese interessate.
La politica della concorrenza deve continuare a essere gestita centralmente e non può essere rinazionalizzata, perché ciò sarebbe rischioso per il mercato interno e per la posizione dell' Europa nell'economia mondiale, ma dovrà essere europeizzata nel quadro della sussidiarietà.
Pertanto accolgo anche con favore che la responsabilità parta dal singolo, senza però che la Commissione si sottragga alla propria.
L' esperienza pratica - con soltanto nove casi respinti e il 94 per 100 dei casi sottoposti alla Commissione risolti non in via formale, bensì attraverso lettere amministrative non pubbliche e giuridicamente non vincolanti, oppure semplicemente per decorrenza dei termini - indica chiaramente che l'attività della Commissione ha risentito dei limiti temporali, personali e finanziari dell'era della globalizzazione e dell'ampliamento dell'Unione europea.
Concludendo, desidero annunciare le mie aspettative nei confronti della riforma: un'equa concorrenza e parità di condizioni, sicurezza giuridica per tutte le imprese, applicazione uniforme della politica della concorrenza, semplificazione procedurale sulla base del principio one-stop-shop, coordinamento delle autorità nazionali della concorrenza, che ritengo autonome, uno stretto rapporto fra autorità e giudici nazionali e la Commissione, nonché una chiara attribuzione di competenze fra le autorità e i giudici nazionali, quando si tratta di applicare il diritto della concorrenza europeo; dalla Commissione mi aspetto che si concentri sugli elementi essenziali nell' adempimento del suo mandato di massimo custode delle politiche europee della concorrenza.
Sono curioso di vedere quale forma prenderanno le ampie discussioni in corso quando sfoceranno alla prima proposta legislativa.
La relazione della Commissione conferma che, ad eccezione della Germania, gli aiuti statali alle imprese sono in aumento e questo preoccupa la Commissione, non soltanto dal punto di vista delle condizioni di concorrenza.
Per quanto ci riguarda, noi ci poniamo nell' ottica dell' interesse delle classi lavoratrici.
La società non trae nessun vantaggio da questi enormi trasferimenti di fondi pubblici verso imprese private.
Basti guardare al settore automobilistico, in cui sovvenzioni e aiuti vari degli Stati sono aumentati del 24 percento durante il periodo di riferimento.
A quale scopo?
Non per mantenere l' occupazione, perché tutte queste imprese hanno soppresso posti di lavoro e proceduto a licenziamenti.
Non per migliorare le condizioni di lavoro, perché facendo produrre di più a un minor numero di addetti le condizioni di lavoro peggiorano.
Queste imprese avevano bisogno dell' aiuto statale per sopravvivere?
No, le imprese del settore automobilistico incassano profitti colossali da anni.
Gli aiuti di stato non soltanto hanno effetti perversi, perché come si riconosce nella relazione dell' onorevole Jonckheer provocano la caccia alle sovvenzioni tramite trasferimenti d'attività da un paese all' altro, ma sono anche inaccettabili, perché utilizzano il denaro pubblico per l' arricchimento di un pugno di azionisti privati.
Il fatto che ovunque si favoriscano i più ricchi con il denaro dello Stato ha condotto nell' intera Europa al deteriorarsi dello Stato sociale, all' abbandono dei servizi pubblici, alla chiusura degli ospedali.
Il mio voto contro la relazione Jonckheer ha lo scopo di affermare la necessità di un' altra politica, ossia quella dell' interruzione di qualsiasi aiuto alle imprese private e dell' utilizzo del denaro così risparmiato per sviluppare i servizi pubblici e impiegarvi del personale.
Signor Presidente, la discussione affrontata oggi riveste un'importanza straordinaria, in quanto il principio della concorrenza ha rappresentato probabilmente la chiave di volta dell'intero mercato interno.
In applicazione del principio della concorrenza, nel nostro ordinamento sono stati sviluppati gli articoli dall'85 al 94, la politica di concorrenza propriamente detta ed è stata attuata la revisione di ogni forma di aiuti pubblici e disposizioni fiscali suscettibile di distorcere la concorrenza.
Anzitutto le disposizioni fiscali di carattere indiretto; e più recentemente, grazie al Commissario Monti, le disposizioni dirette, specie con il codice di buona condotta.
Tutto è andato piuttosto bene ma, come nella nota pellicola Casablanca, il tempo passa ed è necessario adattare alle nuove circostanze l'ordinamento sin qui applicato.
A questo riguardo, da tutti gli interventi emerge un notevole grado di consenso.
In primo luogo, è importante che l'architettura di tale ordinamento contempli norme chiare e complete.
In questo ambito normativo risulta probabilmente ancor più esecranda che in altri l'esistenza di norme confuse, di vuoti legislativi o di regole che si limitino a sancire concetti giuridici indefiniti.
Tanto più - come nel caso della seconda parte di questa riforma - quando l'applicazione del regolamento viene affidata alle autorità nazionali.
In terzo luogo, mi pare essenziale il ruolo che deve svolgere la Commissione, in contrapposizione alla tentazione di dar vita ad agenzie indipendenti che avrebbero l'effetto di snaturare l'essenza stessa della Commissione, nell'assicurare un'applicazione uniforme da parte degli organismi internazionali.
In quarto luogo, infine, come già è stato sottolineato l'ordine giuridico internazionale può dirsi mutato.
Ne abbiamo avuto un esempio nella fallita Conferenza di Seattle, e ne abbiamo altri ancora nelle conferenze bilaterali con varie regioni e paesi del mondo.
Al principio della concorrenza deve essere ormai data un'applicazione universale.
Ed è nostro dovere vigilare sull'effettiva osservanza degli standard ambientali e lavorativi, in modo da evitare forme di dumping in questo ambito, sul rispetto scrupoloso dei diritti di proprietà, sulla revisione dei regimi di aiuti pubblici che, come abbiamo già detto, in molti settori distorcono la concorrenza e distruggono posti di lavoro nei nostri paesi; e, infine, dobbiamo vigilare sull'applicazione di condizioni uniformi che impediscano agli aiuti e alle distorsioni interne altri paesi di ripercuotersi sul piano internazionale mediante quelle che in definitiva sono trappole.
Signor Presidente, signor Commissario Monti, nella relazione Jonckheer sugli aiuti di Stato nel settore manifatturiero e in taluni altri settori è possibile riscontrare diversi elementi estremamente positivi.
Uno fra tutti è il fatto che si evidenzia la determinazione del Parlamento nel voler ridurre gli aiuti di Stato per garantire il perfetto funzionamento del mercato interno.
Tuttavia, le conclusioni cui giunge la relazione suscitano non poche preoccupazioni quanto meno all' interno del nostro gruppo.
Per esempio, è un dato di fatto che il livello degli aiuti di Stato, calcolati pro capite, vari sensibilmente da un paese membro all'altro, il che dimostra la necessità di questo tipo di censimento.
Gli aiuti basati su un egoistico approccio nazionale offrono alle aziende dei vantaggi sleali, sfalsano la concorrenza e provocano una distribuzione iniqua e poco economica delle già modeste risorse europee.
E' importante altresì vedere di che tipo di aiuti si tratta.
Sarebbe auspicabile che le aziende destinatarie di determinate forme di aiuto di Stato dimostrino, attraverso il proprio impegno, di meritarli.
Per esempio, la garanzia di Stato, argomento sul quale la Commissione ha recentemente emanato una dichiarazione, deve naturalmente essere considerata un aiuto di Stato, ma a mio giudizio rappresenta un' alternativa molto migliore degli aiuti erogati direttamente alle aziende.
La relazione sulla politica di concorrenza sottolinea ancora una volta che la Commissione continua a credere nella validità di una forte regolamentazione, anziché porre l' accento sul tema dell' efficienza economica, che influisce sulla competitività economica.
L'economia europea non potrà mai raggiungere il livello di competitività desiderato se non avremo fiducia nei meccanismi di mercato.
Se la politica di concorrenza verrà subordinata agli obiettivi di politica sociale ed ambientale, sarà impossibile conseguire i risultati di efficienza e crescita economica.
In effetti, la politica di concorrenza dovrebbe essere vista quale elemento del contesto economico generale e valutata anche in relazione alla politica commerciale e ai diritti immateriali.
Il modo migliore per raggiungere gli obiettivi della politica senza sottolineare solo la dimensione sociale consiste nel rafforzare la crescita economica e non nel trovare soluzioni di compromesso sulla politica di concorrenza.
Nella relazione Rapkay si sottolinea anche la dimensione internazionale del diritto della concorrenza.
A mio avviso sarebbe auspicabile che, anche a livello internazionale, si riuscisse a trovare un consenso generale su determinati principi di base del diritto della concorrenza.
Il perseguimento di norme minime uniformi porta invece facilmente ad una situazione in cui ci si sposta dove l' ostacolo è più basso, arrivando così a un minimo comune denominatore che annacqua tutti gli obiettivi della politica di concorrenza.
Signor Presidente, Commissario Monti, ritengo che l'aggiornamento della normativa sulla concorrenza debba costituire un impegno per l'Unione europea, non solo alla luce e in conseguenza dei mutamenti intervenuti negli anni ma anche in previsione dell'ampliamento dell'Unione.
Ringrazio il relatore, onorevole Karl von Wogau, per l'impegno dimostrato e apprezzo le sue riflessioni.
Esprimo inoltre il mio apprezzamento per le considerazioni e le osservazioni inviatemi dal professor Tesauro, presidente dell'Autorità italiana, che il professor Monti terrà sicuramente in debito conto con grande senso di collaborazione.

Il problema reale che abbiamo è sicuramente quello di avviare una maggiore liberalizzazione del mercato e, soprattutto, di rendere omogenei i diversi mercati nazionali i quali, al momento, presentano forti differenze che risultano evidenti se si mettono a confronto i mercati inglese, italiano e francese; in quest'ultimo esistono forti componenti di protezionismo statale che non sono presenti in quello inglese e che sono estremamente limitati in Italia.
Un altro problema è rappresentato dalle economie dei paesi interessati all'ampliamento, che potrebbero rischiare di rimanere perennemente economie assistite se non si dovesse prevedere un adeguamento graduale.
A mio avviso sarebbe necessario anche creare una soglia al di sotto della quale inserire due momenti significativi che caratterizzano il nostro tessuto economico: le piccole e medie imprese, che rappresentano l'elemento connettivo dell'universo economico europeo, e la protezione sociale, che l'Europa ha sempre garantito alle fasce economiche più deboli.
La salvaguardia della funzione sociale del mercato costituisce la discriminante tra un liberismo tout court e un sistema che sia in funzione del miglioramento della qualità della vita della persona.
Un aspetto da considerare nella nuova normativa è rappresentato dall'economia delle regioni ultraperiferiche e insulari che vanno salvaguardate.
Pertanto, ritengo che sarebbe opportuno pensare anche alla creazione di due fuochi di un mercato esterno, instaurando un rapporto proficuo con la Russia e con i paesi del Mediterraneo proprio per rendere meno periferiche le economie.
Auspico e a tale proposito ringrazio il professor Monti che alla nuova normativa verrà dato un taglio il più ampio possibile dal punto di vista della politica economica e garantendone la funzione sociale.
Signor Presidente, la concorrenza rappresenta la forza e il cuore della politica europea del mercato unico.
Un mercato libero e aperto può esistere solo grazie alla concorrenza, delimitato da regole del gioco chiare e uniformi.
Questo pensiero è formulato alla perfezione nella relazione dell'onorevole Karl von Wogau.
Ma l'Europa è in continua evoluzione.
Le economie crescono, l'Unione si aprirà ad altri 10 o 15 Stati.
Se porteremo ancora avanti l'attuale politica, la Commissione europea non riuscirà a far fronte alla mole di lavoro.
Pertanto si impone una modernizzazione della politica della concorrenza.
Su questo non si discute.
Ciò detto, continuo a nutrire dubbi sul decentramento proposto.
Mi chiedo come la Commissione, custode dei Trattati, possa garantire che a Londra, Palermo, Helsinki e in futuro anche a Budapest e Ankara si decida in modo uniforme in materia di concorrenza.
Occorre evitare disparità giuridiche e i tribunali che emetteranno le sentenze meno severe verranno inondati di cause in materia di concorrenza.
Non basta dire che gli Stati membri hanno 40 anni di esperienza.
In Olanda le autorità della concorrenza sono appena agli inizi, dato che il mercato è assai piccolo e che al contempo, purtroppo, viene spesso definito quale mercato rilevante.
Al contrario di quanto invece avviene in Germania dove un Kartellamt di grande esperienza esercita le sue competenze su un mercato gigantesco.
La convinzione della Commissione europea che quasi automaticamente tutti i paesi interpreteranno allo stesso modo la legislazione potrebbe essere definita "fiducia mal riposta", ed è un errore.
Occorre darsi da fare per ottenere l'uniformità.
Penso a tribunali nazionali specializzati con possibilità di appello diretto presso una speciale camera della concorrenza in seno alla Corte di giustizia europea.
Una simile camera in Lussemburgo è essenziale per raccogliere le necessarie esperienze.
Inoltre, i vasti interessi economici e sociali legati a queste cause non permettono che una sentenza si faccia attendere due anni, come è d'uso adesso.
Che cosa ne pensa il Commissario?
Voglio concludere il mio intervento con una importante osservazione sulle piccole e medie imprese.
Per garantire loro una maggiore sicurezza, la Commissione europea dovrebbe stilare un regolamento di esenzione per le piccole e medie imprese, cosicché oltre alle esenzioni verticali siano possibili anche esenzioni orizzontali.
Collaborando fra di loro, le piccole aziende indipendenti devono potersi opporre alle grandi catene, pertanto la politica europea della concorrenza non può avere come obiettivo di rendere loro la vita impossibile.
Inoltre, a questo proposito, si dovrà altresì pensare se non sia meglio ricorrere a un sistema di preallarme, una sorta di cartellino giallo invece di ricorrere immediatamente al cartellino rosso, che fungerà da ammenda minacciando la sopravvivenza dell'azienda.
Signor Presidente, intervenire per ultima mi dà il privilegio di poter dire al Commissario che la maggioranza di questa Assemblea appoggia la sua iniziativa e che ha dato prova di una fiducia totale, a mio avviso pienamente giustificata, verso il modo in cui lei sta conducendo la barca in porto.
Su questa barca, tuttavia, anche noi vogliamo fare la nostra parte di rematori: e se vogliamo remare anche noi è proprio perché siamo tutti sulla stessa barca.
Reputo pertanto del tutto necessario stabilire un dialogo interistituzionale che ci consenta di condurre in porto, di rifinire e di puntualizzare questa importantissima riforma.
Le varie idee ascoltate in questa sede potrebbero essere raggruppate in tre grandi categorie.
In primo luogo, la preoccupazione manifestata da molti, e segnatamente dalla presidente della commissione economica onorevole Randzio-Plath, di garantire l'assoluta compatibilità con il Trattato di questo nuovo sistema di eccezione legale.
Mi associo a questa preoccupazione e credo che l'argomento vada affrontato.
In secondo luogo, la questione della certezza del diritto da parte delle imprese.
Vero è, signor Commissario, che la Commissione non è una macchina per la produzione di sicurezza giuridica.
Su questo siamo d'accordo.
Ma è non meno vero - come ribadito da tutte le componenti di questa Assemblea - che il tessuto industriale europeo è un tessuto di piccola e media impresa, e che la Commissione svolge spesso un ruolo di auctoritas, di legittimazione, di garante della legittimità del mercato interno.
Ed è a tale riguardo che desidero esprimere il mio parere a proposito di un'osservazione fatta dall'onorevole Karas.
Vi sono state soltanto nove decisioni di diniego.
Ma qui devo attingere alla mia esperienza di avvocato: chissà quante volte un legale, con due imprese e un progetto, alla luce di un orientamento espresso in via preventiva dalla Commissione ha finito per cambiare quel progetto, in modo da renderlo compatibile con le regole in materia di concorrenza!
Questo aspetto non può essere ignorato.
In terzo luogo, il problema dell'applicazione uniforme del diritto comunitario.
A tale proposito, non c'è nulla da aggiungere all'eccellente intervento della onorevole Thyssen.
Reputo la biodiversità un fatto positivo, reputo positiva anche la diversità culturale, ma non la diversità nell'applicazione del diritto, e segnatamente del diritto della concorrenza che rappresenta il nocciolo duro del mercato interno.
E qui occorre un lavoro di limatura.
Soltanto in alcuni paesi, in Germania per esempio, esiste una giurisdizione specifica.
Forse è questa una strada da esplorare, ma certamente non l'unica.
Ciò che certamente non possiamo permetterci, signor Commissario - e vorrei concludere proprio su questo aspetto -, è lasciare spazio e fornire argomentazioni a quanti si sforzano di presentare le Istituzioni europee come qualcosa di destinato ai grandi enti, a chi conta, ai ricchi e non al cittadino, non alla piccola e media impresa, che nella peggiore delle ipotesi - ma non si verificherà, perché si prenderanno provvedimenti per evitarlo - si vedrebbe relegata a una giustizia che emette sentenze in contrasto fra di loro, con tempi lunghissimi, senza alcuna possibilità di controllo salvo quella che i francesi chiamano le parcours du combatant, ossia sobbarcarsi una procedura che dura anni fino alla sentenza della Corte di giustizia, che come ben sappiamo allo stato attuale è oberata di lavoro.
Signor Presidente, ci troviamo dinanzi a una riforma talmente importante da non trovare aggettivi adeguati per descriverla.
Essa va al di là della concorrenza, va al di là della coesione nel mercato interno: a mio avviso, va a toccare in profondità il senso stesso dell'integrazione europea e il senso della sua legittimità.
Pertanto, signor Commissario, tutti noi contiamo sul dialogo interistituzionale per poter delineare i tratti di una riforma che tutti ci attendiamo e che, ne siamo certi, con la nostra cooperazione e sotto la sua guida potrà essere condotta a buon fine.
Signor Presidente, onorevoli deputati, ringrazio molto vivamente la commissione economica e monetaria e tutto il Parlamento europeo per il grande interesse che viene dimostrato per i temi della concorrenza.
Questo dibattito congiunto ne è, signor Presidente, a mio parere, la testimonianza viva e ricca.
Abbiamo ascoltato considerazioni di grande profondità che sono, al tempo stesso, di filosofia della politica economica e di rilievo dell'assetto istituzionale.
Il nostro comune intento è quello di aggiornare, di rafforzare la politica della concorrenza, pilastro dell'economia sociale di mercato e della costruzione europea.
Il filo conduttore di tutti gli aspetti di riforma della politica della concorrenza, di cui avremo modo di occuparci insieme, è un filo conduttore che mira ad assicurare una protezione più efficace della concorrenza, a ridurre il peso burocratico gravante sulle imprese, ad avvicinare i processi decisionali ai cittadini.
Voglio ringraziare personalmente e profondamente l'onorevole von Wogau per l'impegno con cui ha esaminato il dossier relativo al Libro bianco e per la qualità della sua relazione.
Vorrei raggruppare le considerazioni che sono state esposte nel dibattito a proposito della relazione von Wogau in quattro punti, che io non considero come critiche alla Commissione ma, anzi, come contributi fondamentali, poiché sussistono delle preoccupazioni che è giusto avere e che insieme vogliamo superare: la questione dell'efficacia, la questione del rischio della rinazionalizzazione, la questione della coerenza nell'applicazione, la questione della sicurezza giuridica.
Molto rapidamente li esaminerò uno a uno.
L'efficacia: sono convinto che questa riforma permetta di rafforzare, e non di indebolire, la protezione della concorrenza nell'ambito del mercato unico.
L'attuale strumento della notifica, onorevoli membri del Parlamento, non consente più il raggiungimento di questo obiettivo perché non assicura l'informazione della Commissione in merito alle restrizioni più gravi ricordo che, in trentacinque anni, solo nove decisioni di proibizione sono state adottate in seguito a notifica e in assenza di denuncia non garantisce la trasparenza e non apporta una reale sicurezza giuridica alle imprese le quali, nella maggior parte dei casi, ricevono una semplice lettera amministrativa di archiviazione.
Il sistema proposto permetterà di migliorare la protezione della concorrenza, prima di tutto perché consentirà alla Commissione di concentrare la sua azione sulle restrizioni più gravi, quindi perché implicherà maggiormente le autorità nazionali e della concorrenza nella repressione delle violazioni e, infine, perché permetterà alle vittime delle infrazioni di rivolgersi direttamente ai giudici nazionali, la cui missione è di proteggere i diritti soggettivi.
La questione della rinazionalizzazione: anzitutto, benché sia superfluo, vorrei ricordare e sottolineare, tre volte se possibile, che il Libro bianco non tocca minimamente quanto riguarda le concentrazioni e gli aiuti di stato non stiamo pensando ad una devoluzione in queste materie ma, per quanto riguarda il regolamento 17, c'è un rischio di rinazionalizzazione.
Figuratevi se non ci siamo posti questo problema: ce lo siamo posti e lo stiamo vagliando con profonda attenzione, anche grazie alle preoccupazioni da voi esposte.
Io non credo, onestamente, che questo timore sia, alla fine, giustificato.
La proposta della Commissione riconosce alla Commissione un ruolo centrale nella determinazione degli orientamenti di politica di concorrenza.
La riforma non implica alcuna diminuzione nelle attività della Commissione ma una rifocalizzazione di queste sui dossier più importanti.
La riforma condurrà a un progressivo svilupparsi questo mi permetto di sottolinearlo perché mi ha colpito molto l'espressione, che peraltro condivido pienamente, usata dal presidente Randzio-Plath della cultura europea della concorrenza.
Ecco, la riforma condurrà a un trapianto, a un radicamento sul terreno della cultura europea della concorrenza là dove oggi prosperano pianticelle diverse, loro sì non uniformi delle diverse culture nazionali della concorrenza.
Ci sarà un progressivo abbandono dei quindici diritti nazionali a vantaggio di un più ampio utilizzo del diritto comunitario, il quale potrà essere applicato da un più vasto numero di attori.
Questa, mi permetto di sottolineare, è una comunitarizzazione del diritto della concorrenza e non una sua rinazionalizzazione.
La questione della coerenza nell'applicazione: il rischio di un'applicazione incoerente delle regole di concorrenza va tenuto ben presente, ma credo anche che non debba essere esagerato.
Come molte altre disposizioni del Trattato, gli articoli 81, paragrafo 1, e 82 vengono, dopo tutto, da decenni applicati da autorità e giudici nazionali, e non mi sembra che ciò abbia creato grandi problemi.
In un regime d'eccezione legale il mantenimento della coerenza dipenderà, in primo luogo, dal grado di chiarezza delle regole materiali.
La Commissione si sforzerà di precisare il quadro legislativo, sia mediante atti di portata generale sia attraverso la sua pratica decisionale.
In secondo luogo, occorrerà predisporre meccanismi efficaci di prevenzione dei conflitti, e il Libro bianco espone meccanismi di informazione e di consultazione.
Al riguardo vorrei dire una parola sull'idea, che mi pare ottima, che è stata esposta dall'onorevole Riis-Jørgensen e dall'onorevole Huhne, cioè l'idea del monitoring of the implementation.
Si tratta dell' idea di sorvegliare l' applicazione.
Devo riconoscere che mi pare un' idea eccellente che probabilmente faremo nostra.
Con tutto il rispetto che pure nutriamo per il lavoro svolto dalle autorità nazionali della concorrenza, è ovvio che seguiremo con estrema attenzione l' applicazione del diritto comunitario da parte delle autorità e dei giudici nazionali.
Ecco il motivo per cui la Commissione desidera conservare la facoltà di togliere il caso all' autorità nazionale della concorrenza qualora il diritto fosse applicato in modo non corretto.
Ciò dovrebbe in parte attenuare le preoccupazioni della onorevole Peijs.
Per quanto concerne l' osservazione dell' onorevole Evans in merito all' impatto sulle imprese, è importante che l' analisi dei costi e dei benefici sia fatta seriamente.
La vocazione del Libro Bianco, dopo tutto, è appunto raccogliere i commenti delle imprese come di altre fonti.
Abbiamo ricevuto numerose osservazioni e contributi eccellenti che costituiscono il materiale per un' analisi dei costi e dei benefici riferita alle imprese.
Ci riserviamo di esaminare attentamente tale materiale prima di formulare un proposta legislativa per un nuovo regolamento.
Un punto relativo all' impatto sulle imprese riveste un' importanza tutta particolare, come hanno ricordato le onorevoli Thyssen, Peijs e Palacio Vallelersundi: le PMI.
Molti onorevoli parlamentari hanno insistito su tale aspetto.
La Commissione sta perseguendo con particolare attenzione il tema della sicurezza giuridica per le PMI.
Il sistema che proponiamo migliora in modo considerevole la sicurezza giuridica per le PMI.
Per quale motivo?
Si tratta solo di una mossa politica?
No, nel contesto del sistema proponiamo di riformare le regole materiali in modo tale che la gran parte delle PMI saranno coperte dai regolamenti di esenzione per categoria, come nel caso dei vincoli verticali; la maggioranza delle PMI, infatti, detiene meno del 30% delle quote di mercato.
Abbiamo pensato a un notifica de minimis che contiene una dichiarazione in base alla quale le PMI, di norma, non sono assoggettate al severo divieto di cui all' articolo 81, paragrafo 1, non sussistendo per tali imprese il problema della posizione di mercato dominante.
Stiamo continuando a lavorare su altri regolamenti di esenzione per categoria e linee direttrici che terranno conto globalmente della situazione precipua delle PMI, innanzi tutto eliminando gli effetti burocratici del vigente sistema di notifica e, secondariamente, rendendo immediatamente applicabile l' articolo 81, paragrafo 3, a vantaggio particolarmente delle PMI.
La quarta questione è quella della sicurezza giuridica.
Certo, la sicurezza giuridica, onorevole Evans - sono il primo a riconoscerlo - è importante per le imprese, non solo per le professioni legali che pure svolgono un ruolo importantissimo a favore della costruzione europea.
La sicurezza giuridica è importante per le imprese: questo è un tema del quale anche nel suo ultimo intervento il presidente della commissione giuridica e per il mercato interno, onorevole Palacio Vallelersundi alla quale sono molto grato per come sempre segue i temi del mercato unico in senso lato, quindi, in questo caso, inclusa la concorrenza ha sottolineato l'importanza.
Io sono convinto che questa proposta accrescerà la sicurezza giuridica delle imprese, e ciò per tre motivi: permetterà di autorizzare, senza previa decisione, in virtù dell'effetto diretto dell'articolo 81, paragrafo 3, tutti gli accordi restrittivi della concorrenza che soddisfano le condizioni di esenzione; creerà la possibilità di assistere le imprese in caso di dubbio interpretativo mediante la pubblicazione di pareri motivati; sarà accompagnata da regolamenti di esenzione e da linee direttrici destinate a chiarire le regole e ad assicurarne la certezza.
(FR) La onorevole Thyssen ha fatto riferimento anche al privilegio legale per i giuristi d' impresa.
Permettetemi di ricordare che la Corte di giustizia ha deliberato su tale questione, come voi meglio di me sapete, nel 1982. Quella giurisprudenza resta valida e non c' è nulla che ne giustifichi la rimessa in causa.
Il Libro bianco impone un riesame della questione limitatamente a un solo aspetto: lo scambio di informazioni riservate.
Le garanzie che debbono essere date alle imprese sono attualmente oggetto di discussione.
Vengo ora, signor Presidente, rapidamente alla relazione dell'onorevole Rapkay, al quale va il mio sentito ringraziamento per la qualità del suo lavoro e per l'appoggio che sostanzialmente viene dato alla XXVIII relazione annuale della Commissione sulla politica della concorrenza.
Mi pare che ci sia una larga identità di vedute, ma ci sono delle sottolineature nella relazione Rapkay che sarà nostro dovere considerare molto attentamente.
Ne cito soltanto due per ragioni di brevità: una è quella di un ulteriore accrescimento della trasparenza.
Questo Parlamento sa quanto noi tutti riteniamo importante la questione della trasparenza nella politica della concorrenza, e io personalmente fin dal primo giorno in cui sono stato sottoposto all'audizione, il 1º settembre, presso la commissione per i problemi economici e monetari.
Per quanto riguarda la dimensione internazionale della politica della concorrenza posso confermarle, onorevole Rapkay, che la Commissione è disposta a fornire al Parlamento un rapporto su questo tema, che è un tema al quale anche l'onorevole Randzio-Plath ci ha richiamati e nell'ambito del quale posso dire che svolgiamo rapporti bilaterali molto soddisfacenti con le autorità analoghe degli Stati Uniti, del Canada, del Giappone e lavoriamo affinché nell'ambito dell'Organizzazione del commercio nasca un vero e proprio volet concorrenza.
Ringrazio con uguale calore lei, onorevole Jonckheer, per la sua relazione sul settimo censimento degli aiuti di stato nell'Unione europea.
Non tocco qui la questione della codecisione, ma non certo perché non la ritenga importante.
Essa ha un'importanza istituzionale ben rilevante che va al di là, ovviamente, del tema specifico della concorrenza; non ho quindi titolo per pronunciarmi e questo tema, ovviamente, appartiene al contesto più ampio della Conferenza intergovernativa.
Per quanto riguarda i suoi suggerimenti, onorevole Jonckheer, lei già sa che i miei servizi stanno pur con la scarsità di risorse, ma risorse molto qualificate, che li caratterizza lavorando attivamente per la produzione del registro degli aiuti di stato e dello scoreboard sugli aiuti di stato.
Aspetto anche con grande interesse gli esiti dell'ottavo censimento per il quale le date previste sono: elaborazione dei servizi ora, in gennaio, e adozione della Commissione nel marzo 2000, per valutare se le ultime tendenze risulteranno confermate.
L'onorevole Jonckheer, l'onorevole Thyssen e l'onorevole Gemelli si sono riferiti allo stato di preparazione dei paesi candidati in materia di concorrenza in generale e in materia di aiuti di stato.
Posso solo dire brevemente che con loro stiamo lavorando molto attivamente e concretamente: si stanno preparando, hanno ormai tutti delle leggi sulla concorrenza e stanno mettendo in piedi le rispettive autorità.
Posso poi dire, per quanto riguarda le preoccupazioni che, come sapete, sono anche mie in materia energetica e soprattutto ambientale, che stiamo finendo il lavoro di revisione dell'inquadramento degli aiuti di stato all'ambiente.
Voglio inoltre sottolineare, nel contesto dei problemi degli aiuti di stato, il punto, sollevato tra gli altri dall'onorevole Riis-Jørgensen, del recupero degli aiuti illegali.
Nell'aprile 1999 la Commissione ha adottato un nuovo regolamento di procedura che ha introdotto specifiche regole in materia di recupero.
Vedrete, nel corso dei prossimi tempi questo ve lo assicuro quanto seriamente intendiamo prendere queste regole.
Infine, signor Presidente, una parola per ringraziare vivamente l'onorevole Langen per la sua relazione, che è più settoriale come oggetto ma non meno importante come contributo.
Posso dire che la relazione della Commissione in questa materia degli aiuti di stato all'industria siderurgica, come è noto, non abbraccia le decisioni individuali prese a norma della procedura eccezionale, di cui all'articolo 95 del Trattato CECA, trattandosi di decisioni che esulano dall'ambito del codice degli aiuti alla siderurgia.
Riguardo alle future disposizioni in materia di aiuti alla siderurgia, che entreranno in vigore dal luglio del 2002, provvederemo affinché si continui ad applicare una disciplina rigorosa, la cui necessità risulta ormai condivisa dagli stessi ambienti industriali.
Quando avremo messo a punto la nostra proposta in merito alle nuove regole e scelto la forma giuridica più adatta, sarò lieto di esporvi la nostra visione.
Ecco, signor Presidente, quello che io porto a casa da questo dibattito, per il quale sono molto grato al Parlamento, è un appoggio intellettuale e politico, mi pare senza distinzioni, del Parlamento europeo alla politica della concorrenza, un apprezzamento di fondo per il lavoro che la Commissione svolge e una fiducia perché possa continuare a svolgerlo in futuro, cose di cui sono particolarmente grato.
Continueremo, in particolare con la commissione per i problemi economici e monetari, ma più in generale col Parlamento, quel dialogo interistituzionale che s'è instaurato.
In proposito mi è piaciuta la sua espressione, onorevole Palacio: dobbiamo tutti remare e, possibilmente, nella stessa direzione.
La concorrenza non è un obiettivo, come giustamente ha osservato l'onorevole Rapkay, ma un importantissimo strumento della nostra costruzione europea.
Come ha detto all'inizio del dibattito l'onorevole von Wogau, la concorrenza alla fine non è una cosa astratta: è nell'interesse dei cittadini, è la base dell'economia sociale di mercato.
Vorrei anche dire che, nella costruzione europea, la concorrenza ha avuto e continuerà ad avere anche un valore civile e non solo economico.
La ringrazio, Commissario Monti.
La discussione congiunta è chiusa.
La votazione si svolgerà domani, alle 12.00.
Tutela penale degli interessi finanziari dell' Unione
L'ordine del giorno reca la relazione (A5-0002/2000), presentata dall'onorevole Theato a nome della commissione per il controllo dei bilanci, recante le raccomandazioni del Parlamento alla Commissione sull'istituzione di una tutela penale degli interessi finanziari dell'Unione.
Signor Presidente, anno dopo anno apprendiamo, soprattutto dalle relazioni della Corte dei conti europea, che il bilancio dell'Unione europea subisce perdite causate da sprechi, cattiva gestione, irregolarità e - come si sospetta - anche frodi vere e proprie.
Da tempo il Parlamento è sceso in campo per avviare iniziative a tutela del denaro dei contribuenti europei che, in ultima analisi, alimenta il bilancio dell'Unione.
In questo contesto merita un'attenzione particolare la lotta antifrode tesa a svelare, punire e prevenire tali pratiche.
L'istituzione dell'UCLAF, la task force e la creazione dell'Ufficio per la lotta antifrode OLAF sono state tappe importanti su questo cammino, come lo è stato il regolamento relativo alla tutela degli interessi finanziari della Comunità e ai controlli sul posto.
Nei casi manifesti di frode, l'Unione può tuttavia comminare solo sanzioni di natura amministrativa; finora le richieste della Commissione di restituzione dei fondi percepiti senza giusto titolo hanno avuto scarso successo; l'azione penale è invece riservata agli Stati membri.
Dato che spesso i due ambiti giuridici si sovrappongono, e che le azioni a danno del bilancio dell'Unione stanno aumentando in tutti i paesi e sono perpetrate anche dalla criminalità organizzata, non sempre le competenze fra gli Stati membri risultano chiare.
Vi sono inoltre divergenze tra le discipline giuridiche nazionali nonché lungaggini nelle rogatorie, che a volte restano addirittura inevase.
Neppure la convenzione relativa alla tutela degli interessi finanziari delle Comunità, firmata dal Consiglio europeo nel 1995, e i due protocolli collegati hanno modificato questo stato di cose: per entrare in vigore, la convenzione deve essere ratificata da tutti e 15 gli Stati membri, mentre a tutt'oggi - e sono già trascorsi cinque anni - solo quattro lo hanno fatto.

Un tale immobilismo rischia di minare la credibilità dell'Unione e ha indotto il Parlamento a proporre l'istituzione di uffici della procura europei.
Non ci si propone in alcun modo di dare vita a un ordinamento penale e giudiziario transnazionale, bensì di dotare l'Unione degli strumenti necessari per tutelare i suoi interessi finanziari, nel pieno rispetto della sussidiarietà.
La relazione che stiamo dibattendo riprende quest' idea e chiede alla Commissione europea di presentare proposte legislative tese a realizzare tale obiettivo, facendo proprie le preoccupazioni espresse nei pareri della commissione giuridica e per il mercato interno e della commissione per la libertà e i diritti dei cittadini, la giustizia e gli affari interni.
Traendo le conseguenze dall'istituzione dell'OLAF, le due raccomandazioni che abbiamo formulato mirano a garantirne l'efficienza e la trasparenza operativa e giuridica nonché la tutela dei diritti individuali.
A tal fine è necessario un atto normativo - oggetto della prima raccomandazione - che contempli le figure di reato lesive degli interessi finanziari dell'Unione ed enunci altresì alcuni indirizzi di principio.
Appoggio a questo proposito l'emendamento che prevede di fissare al 30 settembre il termine entro il quale la Commissione deve presentare la sua proposta.
La seconda raccomandazione riguarda la procedura penale.
La Commissione - e anche qui propongo una modifica al 31 maggio 2000 - dovrebbe presentare un atto giuridico sull' istituzione di un organismo indipendente, legato istituzionalmente alla Commissione, che eserciti poteri di coordinamento e di controllo sulla regolarità dell'attività d'indagine dell'OLAF.
Il comitato di vigilanza già in essere può controllare soltanto l'indipendenza del direttore dell'Ufficio.
L'atto proposto dovrebbe contemplare uno status indipendente per questo nuovo organismo e definirne le funzioni, limitandole alle indagini interne dell'OLAF e all'azione penale contro chi lede gli interessi finanziari delle Comunità europee nonché alle relazioni con le autorità nazionali.
Resta esclusa ogni influenza sull'amministrazione della giustizia negli Stati membri.
La supervisione della regolarità degli atti dovrebbe essere demandata alla Corte di giustizia.
Auspichiamo inoltre che l'imminente Conferenza intergovernativa avvii il dibattito sulla creazione di un'autorità europea che possa esercitare l'azione penale a tutela degli interessi finanziari dell'Unione, possibilmente sulla base dello studio noto come Corpus Juris, realizzato da studiosi di chiara fama e ormai ampiamente riconosciuto, nonché degli studi di fattibilità pubblicati nel frattempo.
Questo progetto è caldeggiato anche nella seconda relazione del cosiddetto Comitato dei Saggi.
Pure la Commissione, i Commissari Barnier e Vitorino, e alcuni Stati membri sono inclini a raccogliere quest' idea.
Vi chiedo pertanto, onorevoli colleghi, un voto a favore di questa relazione, approvata a larga maggioranza dalla commissione per il controllo dei bilanci.
Con essa possiamo segnalare ancora una volta l'impegno attivo del Parlamento a prevenire la cattiva gestione e in particolare le frodi e a sanzionarle laddove necessario.
Signor Presidente, sono lieta di poter intervenire in questo dibattito per congratularmi con la onorevole Theato.
Ritengo che la cooperazione instauratasi fra le varie commissioni intorno a questa relazione sia stata ottima, tant'è vero che si traduce oggi in un testo sobrio e improntato a serenità nonostante la delicatezza della materia.
Una sobrietà e una serenità peraltro del tutto necessarie per poter approfondire l'articolo 280, paragrafo 4.
Infatti, se dovessimo attribuire un premio all'articolo più oscuro, meno chiaro o più confuso - a seconda delle preferenze -, indubbiamente si tratterebbe di una gara molto combattuta, perché il Trattato offre un intero campionario di articoli complessi; eppure questo articolo sarebbe, senza ombra di dubbio, uno dei candidati con le migliori probabilità di ottenere il premio.
Ma si tratta al contempo di una materia estremamente delicata, dal momento che è in gioco la tutela degli interessi finanziari della Comunità, come saggiamente ha ricordato la onorevole Theato.
Siamo tutti consapevoli - ed è stato il Parlamento a lanciare questa preoccupazione, o quantomeno a farla propria - della necessità di tutelare gli interessi finanziari della Comunità.
Attenzione, tuttavia, a non gettare insieme all'acqua del bagno anche il bambino, per usare un espressione francese: in altre parole, la protezione degli interessi finanziari della Comunità deve rispettare da un lato - come ricordato dalla relatrice - le competenze degli Stati membri, ma dall'altro non può non tener conto di alcuni aspetti che riguardano i cittadini e le loro garanzie fondamentali.
Ebbene, le conclusioni della relazione Theato rispettano appieno tali aspetti.
Pertanto, in qualità di presidente della commissione giuridica e per il mercato interno, e naturalmente anche in veste di deputato, confido che domani la nostra Assemblea possa sostenere ad ampia maggioranza la relazione, e che questa riceva adeguata attuazione da parte della Commissione europea.
Signor Presidente, come ha detto la onorevole Theato la relazione in esame riveste un' importanza cruciale.
Essa è stata proposta dalla commissione per il controllo dei bilanci in quanto relazione di iniziativa legislativa.
Una delle ragioni per cui abbiamo favorito con entusiasmo tale iniziativa è che l' Unione europea si è guadagnata, ci piaccia o no, una reputazione in materia di frodi e cattiva amministrazione, talvolta magari esagerata ma inconfutabile.
Occorre fare qualcosa al riguardo.
Alcuni dei provvedimenti che abbiamo messo a punto in passato non sono stati onorati da taluni Stati membri e non va dimenticato neanche che gli Stati membri sono responsabili dell' esecuzione di circa l' 80% del bilancio comunitario.
Molti Stati membri non hanno firmato né ratificato la Convenzione sulla protezione degli interessi finanziari e pertanto occorreva necessariamente intervenire in modo più radicale.
E' una responsabilità che dobbiamo assumerci seriamente.
Deve essere possibile perseguire penalmente chi commette frodi ai danni dell' Unione europea.
La domanda che sorge è: quale autorità può perseguire?
Questa è la vera difficoltà: chi ha competenza giurisdizionale se si ha a che fare con un organismo che opera a livello transfrontaliero?
D' altronde occorre dimostrare sensibilità anche per le preoccupazioni nutrite dagli Stati membri.
La proposta di istituire un Procuratore europeo è estremamente delicata: siamo tutti consapevoli che un approccio decisamente federalista e un' autorità giudiziaria europea che abbia la precedenza sulle autorità giudiziarie nazionali costituiscono un passo troppo lungo per molti.
Tuttavia si tratta di un dibattito che va aperto e intendiamo sollecitare la CIG in questo senso.
L' aspetto di maggiore rilevanza per il Parlamento, guardiano del bilancio dell' Unione, verte sul trattamento da riservare ai funzionari che lavorano per le Istituzioni europee.
In questo momento di esame dell' intero processo di riforma è cruciale inviare il segnale giusto: chi commette una frode è penalmente perseguibile.
Questo è un concetto che non tutti adesso capiscono ma che deve essere colto.
Gli aspetti relativi alla competenza giudiziale sono stati illustrati dalla onorevole Palacio.
Desidero puntualizzare che il mio gruppo presenterà un emendamento inteso a sopprimere i dettagli delle proposte che chiediamo alla Commissione di sottoporci per affrontare il problema.
Siamo consapevoli che la discussione è delicata; sappiamo che la Commissione forse ha bisogno di un certo margine di manovra per negoziare una situazione che sia accettabile per tutte le parti in causa.
Mi preme chiarire che non ci impegniamo a favore di un Corpus Juris né di un Procuratore europeo, ma ci impegniamo invece decisamente a modificare lo status quo che è totalmente inaccettabile.
Signor Presidente, innanzi tutto voglio congratularmi con la onorevole Theato per la sua relazione, che trovo ottima e che il mio gruppo appoggerà nelle sue grandi linee.
Ho soltanto la forte sensazione che in questo stadio avrebbe voluto spingersi un po' oltre.
Dopo aver ascoltato le discussioni degli ultimi cinque o sei mesi penso che sarebbe stato possibile.
Sappiamo tutti che nel 1995 concordammo che occorreva garantire una migliore protezione penale degli interessi finanziari dell'Unione, ma che gli Stati membri non condivisero i nostri sforzi.
Si tratta semplicemente di un fatto politico che noi, a mio avviso, in questo momento non possiamo cambiare.
La possibilità che adesso ci si presenta è che la Commissione europea adotti nuove iniziative ai sensi dell'articolo 280 del Trattato e mi permetto di suggerirle di farlo quanto prima.
Al contrario della collega che è intervenuta prima di me e che è già sparita, il mio gruppo è un grande fautore di un Procuratore europeo.
Il mio collega, l'onorevole Jan Kees Wiebenga, indubbiamente si soffermerà in dettaglio su questo aspetto, dato che è l'autore di una relazione sull'argomento.
A mio avviso, dobbiamo avere presto una definizione precisa del concetto di frode e di irregolarità.
Personalmente ho fatto parte della commissione d'inchiesta sul transito comunitario, e uno dei principali problemi che incontrammo fu che quando si commette qualcosa di sbagliato, e si tratta soprattutto di errori a danno delle entrate dell'Unione europea, lo stesso atto viene considerato un'irregolarità in un paese e un reato in un altro.
Si tratta a mio parere di una situazione insostenibile, sicuramente in questo momento.
Adesso un commento puramente politico.
E' un fatto inconfutabile che alle elezioni europee l'affluenza alle urne sia stata bassa.
Per migliorarla possiamo darci da fare subito e combattere il crimine in Europa con un approccio a livello europeo.
- (DE) Signor Presidente, anch'io voglio ringraziare la relatrice.
La relazione Theato può contribuire a ricreare la fiducia nelle Istituzioni europee, e credo che noi tutti ne riconosciamo l'urgenza, se pensiamo ai risultati e alla scarsa affluenza alle ultime elezioni europee.
Ogni anno si ripresenta lo stesso problema: la Corte dei conti nella sua relazione denuncia svariate frodi commesse dagli Stati membri, ma per ora le Istituzioni europee dispongono di troppo pochi strumenti per agire e garantire che si reagisca concretamente per porre rimedio a questo stato di cose.
Così ogni anno questa procedura comporta una perdita di fiducia.
La relazione e la proposta della onorevole Theato potrebbero secondo me contribuire a un'inversione di tendenza, facendo capire che le Istituzioni europee vegliano affinché le risorse finanziarie europee siano utilizzate oculatamente e senza frodi.
Un primo passo è già stato compiuto con la trasformazione dell'UCLAF in OLAF, un'istituzione indipendente. Ora è importante muovere il secondo passo, creando un quadro giuridico certo entro il quale l'OLAF possa agire.
Per questo motivo ci serve una Procura generale europea che dia precise garanzie giuridiche anche agli indagati.
Devo aggiungere con rammarico che il mio gruppo non approverà questa relazione all'unanimità, e spero che alcuni dei colleghi possano rivedere la loro posizione nel corso della discussione.
Purtroppo si teme ancora fortemente che qui si crei un'istituzione europea a scapito della sussidiarietà.
Farò la mia parte affinché la relazione della onorevole Theato incontri un consenso più ampio.
Signor Presidente, siamo sostanzialmente favorevoli alla risoluzione che ci viene presentata, anche se pensiamo che questa non può che essere un invito del Parlamento al Consiglio affinché, attraverso una modifica dei Trattati, venga assicurata un'efficace tutela penale degli interessi finanziari dell'Unione.
L'istituzione di un Procuratore europeo e la creazione di figure di reato comuni a tutti i paesi dell'Unione è senza dubbio una buona idea, ma reputo impossibile pensare di realizzarla senza aver prima introdotto un ordinamento giudiziario dell'Unione.
Stiamo parlando, infatti, di diritto penale, il campo in cui la resistenza degli Stati nazionali alla comunitarizzazione è e sarà sempre forte.
Non è pensabile, infatti, che si possano realizzare norme giuridiche sostanziali e procedurali per un solo settore, qual è quello della protezione degli interessi finanziari, senza aver prima creato un ordinamento giudiziario europeo.
E' sufficiente leggere le precise ed esaurienti motivazioni della relazione Theato per rendersi conto di quanti e quali sono i problemi ancora da risolvere.
Quest'idea va comunque incoraggiata e non c'è dubbio che proprio durante questo tentativo di proteggere gli interessi finanziari ci si accorgerà della necessità di disporre di un corpus juris comunitario da introdurre nei Trattati.
A nome mio personale e del mio gruppo esprimo inoltre l'auspicio che l'anima finanziaria dell'Unione faccia da battistrada per la realizzazione di un ordinamento giudiziario europeo rispettoso dei diritti e delle garanzie dei cittadini, vale a dire di un ordinamento giudiziario che innalzi le garanzie che, purtroppo, in molti Stati non sono ad un livello accettabile.
Quindi, a nome del mio gruppo, esprimo parere favorevole alla relazione Theato; tuttavia, ritengo che sostanzialmente si tratti di un argomento da iscrivere all'ordine del giorno della CIG.
Signor Presidente, la relazione della onorevole Theato sulla tutela degli interessi finanziari dell' Unione europea, propone in particolare e in un primo tempo, di centralizzare le azioni penali tramite un Procuratore europeo.
Tale proposta è decisamente contraria allo spirito del sistema attuale in cui il diritto penale e la procedura penale, che sono il perno dei sistemi giuridici nazionali, debbono dipendere dalla sovranità di ciascun popolo e sono di competenza esclusiva di ciascun Stato.
L' idea di un Procuratore europeo mira invece, per quanto concerne questa materia, a relegare gli Stati in un ruolo subordinato.
Inoltre, tale proposta farebbe scattare una serie di riforme assolutamente imprevedibili.
Infatti, secondo la relazione della onorevole Theato, il Procuratore europeo sarebbe necessario, in particolare, per inquadrare le indagini dell' Ufficio per la lotta antifrode, l' OLAF.
Ma, al contempo scopriamo che secondo la relazione Van Hulten il Procuratore europeo dovrebbe a sua volta essere sorvegliato da un tribunale dell' Unione europea.
Ecco come una piccola riforma europea può celare una riforma di media portata che può celarne a sua volta una più grande.
Senza dimenticare che una grande riforma può a sua volta celarne una gigante perché ben presto ci verrà proposto un diritto penale europeo e quindi, perché no, successivamente, anche un Ministro della giustizia europeo, controllato dal Parlamento europeo estendendone i poteri.
Pertanto, credo che occorra riflettere bene sull' equilibrio dei poteri che si rischia di sconvolgere, presentando questo tipo di riforma apparentemente specifica.
In conclusione, a noi pare che proposte come quella di un Procuratore europeo dimostrino l' incapacità di immaginare un' Europa che non sia soltanto verticistica, centralizzata e organizzata attorno a un super-Stato.
Il gruppo "Unione per l' Europa delle nazioni" vuole invece un' Europa policentrica che associ le nazioni come una rete.
Rete che potrebbe palesarsi, per esempio, con un coordinamento migliore fra le procure nazionali, con la creazione, eventualmente, di organismi nazionali specializzati nelle infrazioni a danno delle finanze comunitarie.
Signor Presidente, il quadro giuridico già esiste, è fondato su un buon principio e occorre soltanto perfezionarlo.
Signor Presidente, la onorevole Theato ci propone una rivoluzione istituzionale per un duplice motivo.
L' opinione pubblica, che sarebbe indifferente a venti milioni di disoccupati e a migliaia di mucche pazze, sarebbe invece preoccupata per le frodi che metterebbero in pericolo gli interessi finanziari e questi due motivi giustificherebbero un duplice dispositivo: un codice penale europeo che contempli reati anticomunitari e un Procuratore generale europeo.
La onorevole Theato pare abbia però dimenticato una prigione europea poiché l' FBI, la polizia europea, esiste già con l' OLAF.
Il tutto sarebbe sancito in due regolamenti, uno per il Procuratore e uno per il codice penale, regolamenti fondati sull' articolo 280 del Trattato, cioè partendo dal diritto derivato perché la caratteristica del diritto derivato è di consentire qualsiasi deviazione.
In realtà le deviazioni sarebbero due.
In primo luogo, la deviazione ideologica classica, eurofederalista, un mercato unico, un' IVA unica, una diplomazia unica, un esercito unico e ora un diritto penale unico e un Procuratore unico.
Tutto ciò per lottare contro una frode inferiore a un miliardo di euro mentre se ne lasciano andare decine di miliardi per gli SPG, per le zone di libero scambio, per i regali doganali alla Chiquita e per i miliardi persi sulla quarta risorsa, il PIL, dovuti al patto di austerity sul bilancio.
Poi c' è la deviazione puritana: l' Europa tedesca del Nord, l' Europa luterana, calvinista, quaker vuole imporci il suo ordine morale.
In fondo, più ci si lascia andare sui costumi più si stringono i cordoni della borsa.
- (DE) Signor Presidente, onorevoli colleghi, oggi più che mai una tutela penale efficace degli interessi finanziari dell'Unione europea s'impone come irrinunciabile.
Gli scandali del passato legati a episodi di frode e di corruzione hanno gravemente scosso la fiducia dei cittadini europei.
La credibilità dell' impegno del Parlamento europeo per garantire l'utilizzo corretto delle risorse finanziarie è legata a doppio filo al nostro impegno a favore delle indagini sul passato e della prevenzione futura.
I cambiamenti necessari non sono solo di natura amministrativa, ma anche strutturale; in altre parole, dobbiamo creare gli strumenti atti a garantire una tutela penale per ora inesistente.
La Conferenza intergovernativa 2000 mi pare la sede più opportuna per questo dibattito.
Ovviamente c'è anche chi sostiene che il diritto penale e di procedura penale siano materie squisitamente di competenza degli Stati membri e che il principio di sussidiarietà escluda qualsiasi altra riflessione in merito.
E' fuori dubbio che personalmente mi annovero tra i propugnatori di quest'ultimo principio, essendo contraria a qualsiasi ulteriore estensione delle competenze sovranazionali dell'Europa.
Proprio nell'ottica delle richieste indirizzate alla Conferenza intergovernativa, l'accento va posto su una netta separazione delle competenze.
Non vedo tuttavia in ciò alcuna contraddizione con la richiesta di creare strumenti penali e di procedura penale, oggetto delle raccomandazioni 1 e 2 della relazione, in quanto trattasi di interessi che riguardano incontestabilmente tutta l'Unione europea e che come tali non ledono gli interessi giuridici degli Stati membri, ma anzi li promuovono almeno indirettamente.
Gli esperti ne hanno confermata la compatibilità con i diversi ordinamenti giuridici nazionali, il che dimostra che l'Europa ha molto in comune anche nell'ambito del diritto penale, per esempio a proposito delle figure di reato interessate.
Alla luce di queste considerazioni ritengo adeguata la creazione di un tale contesto così come proposto, e la giudico anzi necessaria per lo sviluppo coerente dell'OLAF.
Signor Presidente, un Procuratore europeo sarà in grado di eliminare i raggiri a carico dei fondi comunitari?
Io non lo credo.
Possiamo invece ottenere risultati sostanziali con gli strumenti esistenti.
Un' alternativa al Procuratore europeo potrebbe essere EUROJUST così come proposto nell' ultimo Vertice europeo.
EUROJUST, nella sua architettura, dovrebbe fare capo a EUROPOL e fornire un supporto per le indagini in caso di reati penalmente rilevanti.
Ciò di cui abbiamo bisogno è appunto una cooperazione pratica di questa natura.
L' OLAF, EUROPOL e la Convenzione sull' estradizione e la mutua assistenza giudiziaria in materia penale devono essere utilizzati al meglio e quando la Convenzione sulle frodi del 1995 sarà stata finalmente ratificata dagli Stati membri saremo in grado di fare molto.
Tuttavia sono d' accordo con la relatrice: è assolutamente inaccettabile che la maggioranza degli Stati membri non abbia ancora ratificato la Convenzione.
Ciò non è per nulla positivo e capisco benissimo l' insofferenza di chi allora chiede un Procuratore europeo.
Si tratta però di un' impresa mastodontica.
Saranno comunque solo i casi più grossi ad avere conseguenze penali.
Il 90% dei casi si risolverà con procedure disciplinari per negligenza o incompetenza.
Occorrono, invece, un sistema di controlli interni composito e più ampie possibilità di licenziamento.
Dobbiamo modificare lo statuto del personale e le procedure disciplinari e soprattutto cambiare le pratiche.
L' articolo 52 dello statuto del personale sul licenziamento per negligenza grave non viene mai utilizzato.
Forse sarebbe il caso di fare ordine e pulizia al nostro interno prima di lanciarci nell' impresa di costruire nuove fantastiche Istituzioni!
Signor Presidente, tutti noi vogliamo combattere le frodi in Europa, ma la questione è sapere se anche l'Unione europea intende rimboccarsi le maniche.
La risposta è che purtroppo noi ne sappiamo ben poco.
Il Vertice di Tampere si è occupato della lotta alla criminalità, e tutti si sono dichiarati "soddisfatti", sebbene in realtà siano stati compiuti ben pochi progressi.
Non è ancora entrata in vigore alcuna legislazione contro le frodi, poiché, com'è già stato detto, gli Stati membri non ratificano la Convenzione.
Il lavoro da fare è ancora molto, ma vediamo quali sono esattamente le implicazioni.
Due sono gli aspetti da affrontare, come si legge a chiare lettere nella relazione della onorevole Theato.
Primo, in tutti gli Stati membri devono valere le stesse disposizioni penali in materia di frodi europee.
Quindi, unificazione in questo campo circoscritto.
Secondo, occorre creare un Procuratore europeo che abbia due compiti, offrire assistenza ai procuratori nazionali, quindi partecipare ai procedimenti penali dei casi di frode europea, e come secondo compito, il controllo giudiziario di Europol e dell'OLAF, due servizi investigativi che attualmente possono sottrarsi a qualsiasi controllo giudiziario.
Il Procuratore europeo non deve fare paura a nessuno.
Tutti lo dipingono come uno spauracchio, ma in realtà è qualcosa di positivo.
Europol è stato istituito per promuovere la collaborazione fra le forze di polizia.
Non è un organismo al di sopra dei servizi di polizia nazionali, ma ha il compito di garantire lo scambio di informazioni fra i corpi di polizia.
Allo stesso modo una piccola Procura europee, con competenze limitate, potrebbe contribuire alla collaborazione, non in fase di inchiesta, bensì in fase di procedimento penale.
Il Parlamento è favorevole, come anche il Comitato dei saggi.
Invito il Consiglio dei Ministri e la Commissione europea a schierarsi anche loro a favore di tale misura.
Signor Presidente, desidero concentrarmi sulla questione del Corpus Juris.
Voglio esprimere tutto il mio appoggio per quanto ha sostenuto la onorevole Morgan.
Il Corpus Juris è stato elaborato a prescindere da qualunque dibattito pubblico o partecipazione dell' opinione pubblica.
L' idea di un Procuratore europeo secondo il modello accusatorio continentale con poteri giurisdizionali su tutto il territorio dell' Unione avrebbe un impatto notevole sui sistemi tradizionali dell' Irlanda e del Regno Unito.
Gli Stati membri hanno diritto di essere informati sull' idea di un codice penale unico e di un Procuratore europeo.
Quando il progetto fu elaborato si parlava di applicarlo limitatamente ai casi di frodi contro il bilancio comunitario, ma quando poi il Corpus Juris ha visto la luce nel 1977 a San Sebastian - di fronte a un pubblico molto selezionato di 140 giuristi e senza neanche un rappresentante dei media - l' allora Presidente del Parlamento europeo, l'onorevole Gil-Robles Gil-Delgado, affermò che ai suoi occhi si trattava di una fase embrionale e che l' intenzione era estendere la competenza comunitaria a tutti gli ambiti di rilevanza penale.
Occorre aprire un dibattito pubblico su questo tema: gli Stati membri e i cittadini europei devono essere debitamente informati.
E' necessario affrontare la questione della minaccia al sistema giudiziario tradizionale dell' Irlanda e del Regno Unito.
Su questi temi è necessario promuovere una trasparenza e un' apertura maggiori di quelle constatate finora.
E' inaccettabile che tutto ciò sia stato imposto agli Stati membri dell' Unione senza un vero e proprio dibattito pubblico.
Signor Presidente, cari colleghi, a nome dei deputati radicali, in sede di commissione per il controllo dei bilanci mi sono astenuto su questo testo, perché condivido le preoccupazioni che sono state espresse, in modo così autorevole, dalla rappresentante di un'altra cultura giuridica che è certamente importante, vale a dire quella della common law.
Con questo testo indubbiamente forziamo la mano, poiché riteniamo che vi siano aspetti che vanno risolti ed è importante che la frode comunitaria sia repressa, che sia giugulata.
Tuttavia, il modo in cui la nostra commissione, con l'impeto e la volontà caparbia della presidente Theato, intende portare a compimento questo testo non può essere esente da critiche.
Un'altra critica importante al testo concerne il diritto derivato.
L'articolo 280 del Trattato consente al Consiglio di trovare gli strumenti adeguati per la repressione della frode.
Ci lascia tuttavia un po' perplessi che si preconizzi un'Istituzione, che rappresenterebbe un salto di qualità, senza prevederne da subito i contraccolpi, vale a dire trascurando l'aspetto della difesa e quindi la possibilità che in un sistema giuridico così importante accusa e difesa possano funzionare efficacemente.
Con l'astensione in sede di commissione abbiamo voluto esprimere queste perplessità.
Signor Presidente, credo che occorra fare una riflessione ad alta voce su questo argomento nella sede del Parlamento europeo, in seduta plenaria e nelle commissioni, anche se è evidente che il dibattito non può prescindere dal mondo della cultura, della cultura giuridica e dagli ambienti in cui vengono affrontati i temi istituzionali.
Ci troviamo di fronte ad episodi molto gravi che in passato sembravano essere un costume.
Oggi qualcosa è cambiato, almeno nei meccanismi, soprattutto per quanto riguarda il controllo, ma non siamo ancora soddisfatti, in particolare se nelle sedi competenti si arriva a parlare addirittura di un Procuratore europeo, di reati, di frodi, di malversazione e di rivelazione di segreti d'ufficio a livello europeo.
Io credo che dobbiamo sicuramente tutelare gli interessi della Comunità e la sua immagine nonché il rapporto con i contribuenti, che sono una parte indispensabile ed essenziale della vita della Comunità.
Per questo motivo è giusto porsi il problema di una tutela degli interessi di natura generale e universale, raccordandosi meglio con la giustizia nell'ambito dei singoli Stati.
A tale riguardo emerge il problema più delicato: come si pone un Procuratore europeo nei rapporti con le singole comunità nazionali e con la giustizia, così com'è strutturata al loro interno?
Credo che questo tema vada ancora affrontato sia sotto il profilo culturale che sotto quello pratico.
Oggi rischiamo di sovrapporre una nuova Istituzione alle molteplici e diversificate Istituzioni che esistono nei singoli paesi.
- (DE) Signor Presidente, mi consenta di intervenire ancora in tutta brevità su due punti.
Primo: non intendo affrontare qui questioni filosofiche inerenti alla sussidiarietà e alla sovranità degli Stati membri, pur essendo molto favorevole a un dibattito sull' argomento. Seguo con sufficiente regolarità programmi televisivi britannici, per sapere come i politici di quel paese agitino lo spettro dei pericoli che il continente costituirebbe per la cultura giuridica nazionale.
A volte lo spettacolo è perfino cabarettistico e meriterebbe di essere discusso, ma non intendo parlarne ora.
Il mio intervento riguarda la relazione Theato.
Penso che si sia rimasti ingarbugliati nelle difficoltà giuridiche esistenti, e mi pare evidente che l'Unione europea possa percorrere una sola strada, strettissima, qualora si intendano rendere queste figure di reato giuridicamente perseguibili come figure di reato europee.
Mi riferisco alle raccomandazioni 1 e 2, dove per motivi giuridici non si parla più di Procuratore europeo, bensì di un'autorità europea indipendente. La onorevole Theato qualche minuto fa ha usato il termine organismo.
Evidentemente qui vi sono problemi con la base giuridica.

Altri problemi riguardano le figure di reato, a proposito delle quali non sono intervenute modifiche: le fattispecie menzionate trascendono per così dire anche le figure di reato europee, o almeno possono farlo, come il riciclaggio, la ricettazione e l'associazione per delinquere.
A mio parere sussistono a questo proposito ancora incertezze giuridiche che andrebbero eliminate.
Tuttavia, una cosa soprattutto è inderogabile, e per questo motivo voteremo a favore del paragrafo n.1 ma non a favore delle raccomandazioni: serve un chiaro segnale politico del Parlamento che faccia capire a Commissione e Consiglio che vogliamo un atto giuridico chiaro per mettere fine alla situazione deplorevole venutasi a creare.
Signor Presidente, il Parlamento europeo rivendica da anni una tutela penale specifica e uniforme degli interessi finanziari dell' Unione.
In realtà la frustrazione aumenta constatando la fragilità della Convenzione (e i protocolli relativi a tale tutela), che cinque anni dopo la firma ancora non è stata ratificata né entrata in vigore.
D' altro canto, tentativi più volontaristici come l' attuale OLAF, non placano le legittime preoccupazioni sul sistema di garanzia dei diritti individuali.
Le proposte contenute nella relazione della onorevole Theato, volte a invitare la Commissione a presentare un atto normativo concreto sulla tutela penale degli interessi finanziari con specifiche figure di reato, segnatamente la frode nei confronti del bilancio comunitario, a nostro avviso, sono un tentativo serio di istituire un nuovo e sempre più necessario diritto penale comunitario uniforme.
Al contempo, tali proposte chiedono l' istituzione di un organismo europeo indipendente che coordini e controlli la regolarità delle indagini dell' OLAF, fatta salva l' amministrazione della giustizia da parte di ogni Stato membro e con la supervisione della Corte di giustizia delle Comunità.
Infine, sulla scia di quanto deciso a Tampere, la relazione riafferma la figura del Procuratore europeo, opportunamente venuto alla ribalta in seguito alla decisione del Commissario Antonio Vitorino, e chiede alla CIG di inserire nel suo ordine del giorno l' istituzione di questa nuova figura oggi da tutti ritenuta indispensabile.
Questa relazione merita la nostra approvazione perché mantiene viva la necessità di disciplinare giuridicamente ed efficacemente la vita delle Istituzioni, corredando il sistema finanziario dell' Unione di un diritto materiale e processuale europeo, adeguato alla credibilità della vita economica comunitaria.
Tuttavia, sorgono alcuni interrogativi molto semplici.
Ci si chiede se attualmente esiste una base giuridica sufficiente in grado di giustificare legalmente la creazione di un nuovo diritto penale specificamente comunitario che, sebbene possa essere definito sussidiario, in pratica e in talune zone, sarà sempre in concorrenza con il diritto penale tradizionale e speciale degli Stati membri.
In caso di dubbio, non sarebbe più corretto, dal punto di vista politico, togliere dall' ordine del giorno della CIG la riforma del sistema giudiziario, introducendo queste proposte nella riforma più generale del sistema giudiziario dell' Unione come si chiede per il Procuratore europeo?
Queste materie non sono forse di maggiore interesse per una revisione dei Trattati per contribuire alla solidità dello spazio di libertà, sicurezza e giustizia dell' Unione?
Signor Presidente, l'Unione europea viene oggi sottoposta a un duro esame.
La fiducia verso l'Unione è gravemente compromessa e per porvi rimedio occorre agire con fermezza.
Salutiamo pertanto con favore lo stanziamento di nuove risorse a beneficio dell'OLAF, in modo da chiarire ancora più a fondo ogni possibile sospetto.
Ci pare infatti ovvio che chi commette illeciti ai danni dell'Unione europea debba risponderne a tutti gli effetti.
E' deplorevole che la convenzione sulla protezione degli interessi finanziari della Comunità abbia ricevuto attuazione in così pochi Stati membri.
Riteniamo quindi opportuno conferire alla Commissione l'incarico di presentare proposte volte all'ulteriore sviluppo del quadro giuridico già esistente.
Non sono tuttavia convinto che l'aumento dell'efficienza in tal senso passi necessariamente attraverso una comune legislazione europea, o un accentramento di questa forma di lotta al crimine.
Allo stato attuale resto scettico nei confronti dell'idea di un Procuratore europeo, peraltro difficilmente realizzabile in base al Trattato oggi in vigore.
Riteniamo più credibile EUROJUST, che permette la cooperazione fra i procuratori nazionali.
Il problema più grave non consiste nel mancato perseguimento degli illeciti ai danni dell'Unione, ma piuttosto nella frequenza con cui questi illeciti sono commessi e nel fatto che vengano scoperti così raramente.
La sfida che attende la Commissione e tutti noi consiste nella necessità di individuare un giusto mezzo.
Le frodi e le malversazioni non devono condurci nelle secche di una burocrazia gerarchica e superata, che con un eccesso di controlli dettagliati paralizzerebbe lo sviluppo di una moderna amministrazione.
E' per questa ragione che salutiamo con favore l'impostazione della relazione Van Hulten, orientata all'offensiva.
Il principio di fondo deve essere che ogni amministrazione si assuma la responsabilità dei propri controlli.
L'esperienza maturata in fatto di moderna amministrazione ci insegna che la trasparenza, il decentramento delle responsabilità e una valutazione qualificata si rivelano spesso altrettanto efficaci del controllo burocratico in dettaglio.
La grande sfida consiste dunque nel dar vita a un'amministrazione moderna ed efficiente senza perdere tuttavia posizioni sul fronte della certezza del diritto e del controllo.
Una sfida che richiede interventi di formazione del personale, più moderni metodi di selezione delle risorse umane e, soprattutto, trasparenza.
Mettersi in condizioni di poter esaminare in modo efficiente l'operato delle amministrazioni rappresenta la migliore forma di tutela dalle irregolarità.
- (DE) Signor Presidente, onorevole relatore, onorevoli deputati, uno dei compiti più importanti che ci troviamo ad affrontare è quello di restituire ai cittadini la fiducia nelle Istituzioni e nella politica europee.
La Commissione si è assunta questo compito, e la bozza dell'intero pacchetto di riforme interne ne costituisce una prova.
Il Parlamento si è assunto questo compito, come dimostra con forza la relazione che stiamo dibattendo.
Voglio esprimere il riconoscimento della Commissione alla relatrice, che si è voluta dedicare nuovamente alla questione davvero complicata delle basi giuridiche e dei cambiamenti istituzionali atti a intensificare la lotta alle frodi nell'Unione europea.
Aderendo al Trattato di Amsterdam, tutti gli Stati membri si sono impegnati ad assegnare alla lotta alle frodi e alla tutela degli interessi finanziari dell'Unione europea la stessa priorità che attribuiscono alla lotta antifrode sul piano nazionale; è tuttavia un dato di fatto che a tutt'oggi solo quattro Stati hanno ratificato l'accordo del 1995.
La Commissione condivide in pieno il giudizio della relatrice sull'inaccettabilità di tale situazione.
Un atto giuridico, una direttiva che contenga una definizione comune per le fattispecie di frode quali ad esempio il riciclaggio o la corruzione, sancendo formalmente l'obbligatorietà dell'azione penale, può costituire un importante progresso. Per questo motivo proporrò alla Commissione di considerare rapidamente tale passo.
L'Ufficio europeo per la lotta antifrode, OLAF, costituisce uno degli strumenti più importanti con cui la Commissione assolve al dovere di combattere le frodi.
Per questo motivo, la Commissione non ha inteso tollerare che le due banche europee, la BCE e la BEI, contestassero il diritto dell'OLAF di compiere indagini al loro interno, appellandosi al loro carattere di istituzioni indipendenti.
Nella sua ultima riunione, la Commissione ha pertanto deciso di presentare ricorso contro queste due banche, e spero che il Parlamento approvi questa decisione.
La seconda raccomandazione contenuta nella relazione in questione riguarda la verifica della legittimità delle indagini compiute dall'OLAF nelle diverse Istituzioni europee.
Il comitato di vigilanza dell'OLAF, istituito contestualmente alla creazione dell'Ufficio, ha il compito di garantirne l'indipendenza, ma non può svolgere l'attività di controllo delle indagini interne menzionata nella relazione.
Su questo punto concordo in pieno con il comitato di vigilanza e con la relatrice.
In altre parole, c'è qui una lacuna che va colmata, ed esaminerò a questo proposito la strada indicata nella relazione.
Devo tuttavia pregarvi di una cosa: penso che nel dibattito sull'allargamento della base giuridica dell'OLAF occorra guardarsi dal far pensare, magari per equivoco, che la sua autorità attuale sia insufficiente.
L'autorità dell'Ufficio non può essere sminuita, come certamente non vuole neanche la relatrice.
In tale senso vi chiedo di appoggiare senza riserve l'attività dell'OLAF anche nella sua forma attuale.
La ringrazio, Commissario Schreyer.
La votazione si svolgerà domani, alle 12.00.
VOTAZIONI
(Il Parlamento approva la proposta della Commissione)
Heaton-Harris (PPE-DE).
(EN) Signor Presidente, intervengo per chiederle qualche precisazione sul Regolamento e precisamente sugli articoli 133, paragrafo 2 e 138, paragrafo 4, entrambi relativi alle votazioni.
Non è forse corretto che, eccezion fatta per le votazioni ad appello nominale, si procede inizialmente al voto per alzata di mano e solo successivamente, in caso di risultato incerto, alla votazione elettronica?
In effetti, onorevole collega, ho fatto votare per alzata di mano perché nessun gruppo politico aveva chiesto la votazione per appello nominale.
Lei sa che si procede alla votazione per appello nominale o al sistema di votazione elettronica solo su richiesta dei colleghi.
In questo caso le garantisco che un' ampia maggioranza si è espressa a favore della direttiva che ho appena posto in votazione.
Signor Presidente, non mi riferivo alla votazione appena conclusa ma alle votazioni in generale.
E' evidente che alcuni presidenti di seduta non stanno a guardare le mani, ma procedono direttamente alla votazione elettronica.
Mi chiedevo se tale procedura sia corretta.
Mi rendo conto che si impiega più tempo, ma non si dovrebbe sempre procedere prima al voto per alzata di mano?
Signor Presidente, onorevoli deputati, a proposito della seconda lettura, la Commissione può accettare solo uno degli emendamenti proposti dal Parlamento.
La Commissione riprende questo emendamento e lo accetta.
(Il Presidente dichiara approvata la posizione comune così modificata)
Relazione (A5-0104/1999) dell' onorevole Koch a nome della commissione per la politica regionale, i trasporti e il turismo sulla proposta di direttiva del Parlamento europeo e del Consiglio che modifica la direttiva 95/55/CE concernente il ravvicinamento delle legislazioni degli Stati membri relative al trasporto di merci pericolose su strada [COM(1999)0158 - C5-0004/1999 - 1999/0083(COD)]
(Il Parlamento approva la risoluzione legislativa)
Relazione (A5-0108/1999) della onorevole Schroedter a nome della commissione per la politica regionale, i trasporti e il turismo, sulla comunicazione della Commissione "Fondi strutturali e coordinamento con il fondo di coesione - Linee direttrici per i programmi del periodo 2000-2006" [COM(1999)0344 - C5-0122/1999 - 1999/2127(COS)]
(Il Parlamento approva la proposta di risoluzione)
Relazione (A5-0107/1999) dell' onorevole Berend a nome della commissione per la politica regionale, i trasporti e il turismo, sulla sesta relazione periodica sulla situazione socioeconomica e sullo sviluppo delle regioni dell' Unione europea [SEC(1999)0066 - C5-0120/1999 - 1999/2123(COS)]
(Il Parlamento approva la proposta di risoluzione)
Relazione (A5-0069/1999) dell' onorevole von Wogau a nome della commissione per i problemi economici e monetari, sul Libro bianco della Commissione sulla modernizzazione delle norme per l' applicazione degli articoli 85 e 86 del Trattato CE [COM(1999)0101 - C5-0105/1999 - 1999/2108(COS)]
(Il Parlamento approva la proposta di risoluzione)
Relazione (A5-0078/1999) dell' onorevole Rapkay a nome della commissione per i problemi economici e monetari, sulla XXVIII relazione della Commissione sulla politica della concorrenza (1998) [SEC(1999)0743 - C5-0121/1999 - 1999/2124(COS)]
(Il Parlamento approva la proposta di risoluzione)
Relazione (A5-0087/1999) dell' onorevole M. Jonckheer a nome della commissione per i problemi economici e monetari, sul settimo censimento degli aiuti di Stato nell' Unione europea nel settore manifatturiero e in taluni altri settori [COM(1999)148 - C5-0107/1999-1999/2110(COS)]
(Il Parlamento approva la proposta di risoluzione)
Relazione (A5-0073/1999) dell' onorevole Langen a nome della commissione per i problemi economici e monetari, sulla relazione della Commissione sull' applicazione nel 1998 della decisione n.2496/96/CECA del 18 dicembre 1996 che istituisce regole comunitarie per gli aiuti alla siderurgia (Codice degli aiuti alla siderurgia) [COM(1999)94 - C5-0104/1999 - 1999/2107(COS]
(Il Parlamento approva la proposta di risoluzione)
DICHIARAZIONI DI VOTO- risorse proprie

In apparenza l' Unione europea si finanzia con quattro risorse proprie, ma in realtà il bilancio europeo è alimentato dall' IVA e dal prelievo sul PIL soprattutto da quando la rinuncia alla preferenza comunitaria e la moltiplicazione delle zone di libero scambio hanno dato un taglio netto ai dazi doganali e al prelievo agricolo comune, già ridotti a causa degli SPG.
Pertanto, le frodi a danno dell' IVA comunitaria e le distorsioni nel calcolo del PIL, base imponibile della quarta risorsa, incidono in proporzioni notevoli sui gettiti e sulla giusta ripartizione delle risorse comunitarie.
Quindi, l' Europa dalle aspirazioni federali si finanzia, più che mai, come la banale organizzazione intergovernativa che è ma che rifiuta di essere.
Ciò si evince chiaramente dal regolamento che ci viene presentato, in cui ci si preoccupa della "contabilizzazione delle risorse proprie" , della loro "messa a disposizione" o del "controllo" degli importi dei dazi constatati messi a disposizione della Commissione.
D' altro canto, il nuovo comitato consultivo è composto da rappresentanti degli Stati membri contribuenti.
Siamo lontani dalle deviazioni sul "diritto penale comunitario" , sul "Procuratore europeo" o sulla polizia comunitaria, con l' OLAF.
Qui, non c' è ancora un' imposta federale europea.
E' pur vero però, che l' Europa di 25 membri vorrà un' imposta sul reddito europeo o magari sugli utili, oppure vorrà che l' imposta sulla CO2 finanzi questo bilancio 2025.
Relazione Koch (A5-0105/1999)
Accolgo con grande soddisfazione la relazione concernente una migliore armonizzazione nella formazione di consulenti per la sicurezza dei trasporti di merci pericolose.
Negli ultimi anni, i trasporti nazionali e internazionali di merci pericolose si sono notevolmente intensificati, facendo aumentare i rischi di incidenti.
Taluni degli incidenti prodottisi sono stati causati dalle insufficienti conoscenze dei rischi inerenti a tali trasporti.
Si è quindi reso necessario, nell' ambito della realizzazione del mercato interno, adottare misure destinate a garantire una migliore prevenzione dei rischi.
La direttiva 96/35/CE è una risposta a tale esigenza.
Le imprese di trasporto di merci pericolose e quelle che effettuano operazioni di carico e scarico connesse a tali trasporti, si sono viste imporre, giustamente, il rispetto delle disposizioni in materia di prevenzione dei rischi, per il trasporto stradale, ferroviario o per via navigabile.
Ai fini di agevolare la realizzazione di tale obiettivo, la direttiva 96/35/CE ha previsto di designare consulenti per la sicurezza dei trasporti di merci pericolose coloro che possiedono una formazione professionale appropriata.
L' obiettivo di tale formazione professionale per i consulenti doveva essere la conoscenza delle disposizioni legislative, regolamentari e amministrative essenziali applicabili a tali trasporti.
Se a suo tempo ciò ha costituito un progresso, l' assenza di disposizioni specifiche sull' armonizzazione delle condizioni di esame si è rivelata problematica.
Pertanto si è ritenuto indispensabile colmare questa lacuna per giungere a un livello elevato e uniforme di formazione dei consulenti per la sicurezza ed evitare le disparità fra i costi di formazione, che di conseguenza avrebbero influito sulla concorrenza fra imprese degli Stati membri.
La proposta della Commissione mira a garantire una formazione uniforme dei consulenti per la sicurezza, delimita il contenuto minimo degli esami e definisce i compiti dell' autorità competente nonché le esigenze che le istanze esaminatrici debbono rispettare.
Il nostro Parlamento si è dichiarato favorevole al testo.
Ha presentato comunque diversi emendamenti che per la maggior parte sono stati ripresi nella posizione comune del Consiglio, segnatamente per quanto riguarda la necessità di elaborare un questionario e delle dichiarazioni sul rilascio di determinati documenti nel quadro della "specificazione delle modalità d' esame proposte dalla commissione d' esame" .
D' altro canto, per essere realista, do il mio appoggio al rinvio della data d' applicazione di tali disposizioni a tre mesi dopo l' entrata in vigore della direttiva.
Concludo insistendo sul fatto che un' armonizzazione della qualifica professionale di questi consulenti contribuirà al miglioramento della qualità del servizio nell' interesse degli utenti, ridurrà al minimo i rischi di incidenti suscettibili di degradare l' ambiente e di danneggiare gravemente l' integrità fisica di tutti coloro che potrebbero entrare in contatto con merci pericolose.
Relazione Koch (A5-0104/1999)
Nell' ottobre scorso sono intervenuto sulla relazione dell' onorevole Hatzidakis concernente il trasporto di merci pericolose per ferrovia.
Il mio intervento di oggi non sarà molto diverso da quanto ho detto in quell' occasione.
In pratica si tratta di questo: deploro che in un settore così importante come il trasporto di merci pericolose, si rinvii incessantemente l' adozione di norme armonizzate a detrimento della sicurezza degli uomini e dell' ambiente.
Ricordo che una direttiva sul ravvicinamento delle legislazioni degli Stati membri sul trasporto di merci pericolose su strada è entrata in vigore il 1º gennaio 1997.
Essa comportava un certo numero di disposizioni transitorie valide fino al 1º gennaio 1999.
E' a partire da quella data che avremmo dovuto pronunciarci su una proposta della Commissione europea volta a eliminare quelle deroghe.
Secondo la procedura d' uso, il CEN, Comitato europeo di normalizzazione, propone le norme per questo settore che successivamente sono inserite nell' Accordo europeo sul trasporto internazionale su strada di merci pericolose, firmato a Ginevra nel 1957 (noto con la sigla ADR), vigente in tutta Europa e le cui disposizioni servono di base alla legislazione applicabile nell' UE.
Il CEN non è stato in grado di condurre a buon fine i suoi lavori entro i tempi impartiti.
Pertanto, la proposta della Commissione oggi in discussione ha lo scopo di modificare la direttiva per disciplinare questi problemi a breve termine e non interrompere il regime transitorio come avrebbe dovuto essere!
La stessa identica cosa si è verificata per il trasporto di merci per ferrovia, con una piccola differenza: era stato fissato un termine.
Oggi, invece, non abbiamo la minima idea di quando il CEN sarà in grado di presentarci delle proposte concrete.
Nel frattempo è senz' altro inutile che gli Stati membri modifichino le loro regolamentazioni nazionali.
La relazione accetta altresì una certa flessibilità e riconosce agli Stati la possibilità di adottare o applicare norme diverse.
Quindi essi potranno continuare ad applicare la loro normativa per determinati contenitori a pressione mobili per i quali mancano delle norme europee.
Possono inoltre applicare disposizioni diverse anche per i trasporti di carattere locale e per le operazioni di trasporto ad hoc.
Pertanto, oggi, con questa dichiarazione di voto volevo esprimere la mia profonda insoddisfazione e la mia grande preoccupazione.
Relazione Schroedter (A5-0108/1999)
Signor Presidente, ho deciso di presentare oralmente la mia dichiarazione di voto sulla relazione Schroedter relativa allo sviluppo regionale, in modo da conferirle maggiore forza.
Invito sia gli Stati membri che la Commissione a dedicare sufficiente attenzione alle grandi differenze a livello di benessere che sussistono fra le diverse regioni europee.
Non ci preoccupano solo le differenze di reddito pro capite, ma soprattutto le grandi differenze in materia di occupazione.
Nonostante i sostanziosi mezzi finanziari messi a disposizione dalla Comunità tramite i Fondi strutturali per la lotta contro le differenze di opportunità di sviluppo fra le regioni europee, tali differenze non scompaiono.
Allora mi domando se la Comunità non debba cambiare drasticamente rotta e modificare gli obiettivi sulla base di rigorose valutazioni, in modo da migliorare l'efficacia della lotta contro le differenze di benessere e occupazione.
Signor Presidente, in merito alla relazione Schroedter, sono consapevole, e lo stesso Commissario Barnier me lo ha confermato, che le regole dell' addizionalità per i Fondi strutturali si applicano solo a livello degli Stati membri e non in modo trasparente e diretto all' interno degli Stati membri a favore di regioni autonome come il Galles o la Scozia.
Mi pare una circostanza profondamente insoddisfacente.
Spero che sia possibile rivedere tale aspetto in una futura occasione.
Voglio precisare che pur avendo votato a favore della relazione nutro questa importante riserva.
La relazione Schroedter illustra la necessità di promuovere il partenariato in materia di spesa dei Fondi strutturali in Europa per il 2000-2006.
Ritengo si tratti di un aspetto particolarmente importante poiché quando le autorità locali e regionali sono coinvolte nel processo decisionale sulla spesa delle risorse, i Fondi strutturali europei sono sempre spesi in modo da massimizzare lo sviluppo economico di diverse regioni.
In qualità di membro di questo Parlamento per la circoscrizione di Leinster, ho sempre sostenuto la necessità di applicare regimi che partano dal livello più basso e siano alimentati da fondi comunitari nazionali.
A mio avviso il governo irlandese, la Commissione europea e i diversi governi degli Stati membri non possono fissare da soli le priorità di spesa: nel processo decisionale sulla spesa dei Fondi strutturali europei devono essere coinvolti le autorità locali e i gruppi in rappresentanza del settore privato e del volontariato.
Per citare un esempio, in Irlanda abbiamo visto il successo dei programmi LEADER I e LEADER II, nel senso dei posti di lavoro creati grazie all' amministrazione di tali programmi nelle zone rurali dell' Irlanda e d' Europa.
LEADER III dovrebbe essere realizzato verso la fine di quest' anno.
Il programma LEADER, nella sostanza, offre al settore pubblico, al settore privato e ai gruppi di volontariato l' opportunità di mettere insieme i propri talenti collettivi per creare posti di lavoro duraturi e a lungo termine nelle piccole e medie imprese delle zone rurali.
Questa è un' illustrazione classica di come opera il concetto di partenariato e di come questi programmi vadano applicati sulla base di un mandato più ampio possibile.
Il Fondo europeo per la pace e la riconciliazione ha ottenuto altrettanti successi sul versante della creazione di occupazione nelle contee irlandesi di frontiera.
Ancora una volta è la partecipazione attiva degli attori pubblici e privati e del volontariato a dimostrare come certi fondi possono essere utilizzati al meglio per favorire i diversi progetti locali volti alla creazione di posti di lavoro nella regione.
Durante la prossima tornata dei Fondi strutturali per il 2000-2006 opereranno altre iniziative comunitarie quali EQUAL e URBAN.
Anche queste iniziative devono coinvolgere le autorità e le comunità locali nello sforzo di identificare l' utilizzo ottimale dei Fondi strutturali europei.
La relatrice menziona la necessità di seguire un approccio integrato per i nuovi piani e programmi dei Fondi strutturali che devono promuovere un partenariato decentrato, efficiente e composito, basato sulle competenze e sull' impegno di tutti i settori nelle autorità regionali e locali.
Tale aspetto è molto delicato perché le difficoltà economiche e sociali principali nel nostro paese non possono essere sormontate senza una cruciale integrazione tra fondi nazionali, locali ed europei.
Questa relazione ci riporta all' interrogativo del perché di una politica regionale.
Per colmare i divari regionali, naturalmente.
Ma, soprattutto, perché sebbene il mercato europeo ci garantisca a priori un migliore funzionamento dell' economia, esso può anche essere fonte di sperequazioni.
Jacques Delors era solito dire che essendo il mercato miope, sussiste la necessità politica di ridurre le disparità.
Si tratta di quel fenomeno di solidarietà che è all' origine del modello sociale europeo che noi tutti difendiamo, da cui nasce la coesione economica e sociale.
Vero e proprio obiettivo politico, esattamente come l' economia e il monetario, essa si attua in collaborazione con gli Stati membri, le regioni e le collettività locali. La Commissione, da parte sua, è incaricata d' indicare agli Stati membri, grazie a linee direttrici, la direzione da seguire per ottenere gli obiettivi auspicati nell' ambito della programmazione.
Per questa ragione darò il mio appoggio a questa relazione pur deplorando, per ragioni di calendario, che il Parlamento europeo sia stato consultato solo tardivamente su orientamenti che avrebbero dovuto essere d' ausilio agli Stati membri, alle regioni e alle collettività locali per la programmazione degli obiettivi 1, 2 e 3.
D' altro canto, auspico che la nostra Assemblea tenga conto anche del parere della commissione per l' occupazione e gli affari sociali, che contribuisce con un insieme di riflessioni su tematiche essenziali come la lotta contro l' esclusione sociale, il sostegno all' economia sociale e l' attuazione di una strategia per l' occupazione.
Il lavoro della onorevole Schroedter costituisce un passo in più verso la trasparenza e l' efficacia degli aiuti strutturali.
Mette in valore il ruolo crescente e primordiale di tutti gli attori e principalmente dei partner locali, unici in grado di definire le specificità e i problemi sociali. Per questa ragione noi vogliamo assicurarci che i partenariati da porre in essere siano partenariati autentici, decentrati e che coinvolgano tutti gli attori interessati.
Pertanto noi riformuliamo la richiesta di istituire negli Stati membri un centro di gestione dell' aiuto strutturale, destinato a coordinare la messa in opera e la gestione degli aiuti.
A tal fine, occorre aprire i comitati di sorveglianza ai deputati europei, alle associazioni e agli industriali coinvolti nei progetti nonché alla società civile.
Tali orientamenti costituiscono un passo verso una migliore efficacia degli aiuti strutturali comunitari.
Rimodificati in quanto tali dalla relazione della onorevole Schroedter vanno nella direzione giusta.
Essi esigono anche una discussione generale sul futuro della politica di coesione dopo il 2006, ma questa è un' altra storia.
Nell' attesa dobbiamo sostenere questo primo passo.
La relazione in esame invoca tagli drastici agli aiuti di Stato illegali elargiti da alcuni Stati membri.
Pur sostenendo di cuore tale obiettivo, preferirei di gran lunga vedere questi aiuti completamente aboliti.
A mio giudizio gli aiuti di stato illegali equivalgono pressappoco a un dumping sociale sponsorizzato dallo Stato.
Tutti siamo contrari al dumping sociale perpetrato dalle imprese grosse e potenti e dobbiamo esserlo altrettanto quando viene perpetrato dai governi.
Per avere un mercato unico efficiente che renda l' industria europea competitiva a livello globale e generi benessere e occupazione per tutti gli europei ci vogliono condizioni di equità.
Gli aiuti di Stato illegali, invece, distruggono le imprese competitive e creano disoccupazione.
Ovviamente vi sono casi nei quali gli aiuti di Stato possono essere legittimi e necessari, per esempio per sostenere la ristrutturazione.
In tutti questi casi però occorre attenersi a criteri severi e ottenere un' autorizzazione preliminare da parte della Commissione europea.
Che si tratti di carne bovina destinata alla Francia o di colpi di mano all' industria, gli Stati membri non devono essere liberi di farsi un baffo della legge.
Mi entusiasma la proposta contenuta nella relazione di pubblicare uno Scoreboard che indichi gli aiuti per Stato membro.
I paesi che si proclamano tanto europeisti ma che violano sistematicamente le regole dovrebbero essere sbugiardati e la loro ipocrisia messa in piazza.
Non possiamo acconsentire che gli Stati membri si proclamino pubblicamente a favore della solidarietà europea e poi cerchino, in privato, di minare il mercato unico.
Mi solleva leggermente la diminuzione tendenziale del livello degli aiuti di Stato all' industria in Europa.
Ciononostante rimane ancora molto da fare e sollecito la Commissione ad essere molto più severa nello svelare i campioni delle sovvenzioni in Europa.

Poiché i principali strumenti della Commissione per annullare le disparità regionali sono i Fondi strutturali e il Fondo di coesione, è essenziale che il Parlamento europeo partecipi all' elaborazione dei loro orientamenti generali indicativi senza mettere in causa il principio della sussidiarietà, visto che la definizione della strategia di sviluppo di ogni paese spetta ai rispettivi Stati membri.
Purtroppo, la Commissione europea ha già fatto dei progressi rispetto ai suoi orientamenti e ben poco incide la posizione del Parlamento europeo sui programmi del periodo 2000-2006.
Nel frattempo, occorre insistere sulla necessità che la principale priorità di tali fondi sia lo sviluppo dei paesi e delle regioni con difficoltà maggiori e delle regioni ultraperiferiche, di cui abbiamo un esempio in Portogallo con le Azzorre e Madera, al fine di conseguire la coesione economica e sociale.
In realtà però gli orientamenti della Commissione non adempiono totalmente questi obiettivi.
D' altro canto, è importante che ci siano indicazioni precise e fondi sufficienti per i settori creatori d' occupazione di qualità e con il riconoscimento dei diritti nonché per quelli in cui si promuove effettivamente la parità di diritti e opportunità, per il sostegno all' economia sociale e di solidarietà, per lo sviluppo rurale, per i piccoli e medi imprenditori, per il miglioramento della qualità di vita delle popolazioni urbane di zone carenti, segnatamente per quanto riguarda gli alloggi sociali, ai fini di uno sviluppo urbano sostenibile.
.
Se i contenuti dell'articolo 158 del Trattato CE sono volti a promuovere lo sviluppo armonioso dell'insieme delle comunità, dobbiamo dire che il conseguimento della soppressione delle disparità è ancora lontano, anzi, in taluni casi, come per le zone dell'Italia rientranti nell'obiettivo 1, paradossalmente le disparità aumentano, soprattutto a causa dell'ancora scarsa capacità di approccio alle procedure comunitarie da parte dell'apparato strutturale e della perdurante farraginosità delle procedure; nonostante gli interventi normativi, infatti, lo snellimento delle strutture comunitarie deve ancora essere realizzato.
Se non vi sarà innanzitutto una semplificazione amministrativa, difficilmente si potranno conseguire gli obiettivi comunitari di riforme improntate a efficienza e concentrazione.
In tal senso il documento della Commissione risulta carente, privo com'è di qualsiasi raccomandazione per gli Stati membri intesa a semplificare le procedure e le normative nazionali in materia di presentazione e di istruzione dei progetti da parte delle autorità nazionali, nonché in materia di finanziamento, attuazione e controllo.
PMI, microimprese ed artigiani in particolare costituiscono ancora "soggetti deboli", visto che proprio per loro i vincoli normativi e amministrativi imposti da alcuni Stati membri, fra cui l'Italia, rappresentano grandi ostacoli per l'accesso ai Fondi strutturali.

Un handicap di notevole portata è l'incapacità e l'impossibilità delle Regioni e di altri soggetti di programmare per tempo, per cui la Commissione, che in base alla decisione sulle linee direttrici 97/99 (relazione Howitts) avrebbe dovuto consultare per tempo il Parlamento, di fatto ha trovato una sorta di comodo alibi nella costituzione della ridotta fase di programmazione negli Stati membri e ha pubblicato le linee direttrici già nel luglio 1999, prima ancora che il neoeletto Parlamento avviasse le sue attività legislative, impedendo in tal modo al Parlamento stesso di incidere sull'attuale assetto delle linee direttrici.
Per questo motivo non poca importanza assumerà la valutazione intermedia dell'articolo 42 del regolamento 1260/99.
Le linee direttrici attuali non hanno in generale il pregio della chiarezza e della trasparenza.
Esse sfiorano soltanto il tema, pur importante, della possibilità di misurare i progressi compiuti in funzione di obiettivi verificabili e in totale sintonia con le strategie delle politiche comunitarie e non si soffermano adeguatamente sulle implicazioni dell'ampliamento, tant'è che non contengono disposizioni specifiche o chiarimenti in merito né per le autorità regionali e nazionali né per i paesi candidati.
Ciò premesso, può essere valutata positivamente la diversa impostazione delle linee direttrici che, mettendo da parte gli obiettivi geografici, sono finalizzate a politiche settoriali.
Se ciò, in teoria, può rispondere alle esigenze di concentrazione e dunque di efficacia degli interventi, sorge spontanea la domanda se l'attuale situazione delle zone dell'obiettivo 1 sia tale da consentire, nei fatti, una politica di interventi integrati, per conseguire la quale occorre uno strumento operativo di coordinamento degli stanziamenti.
Potremmo allora, in teoria, rispondere anche positivamente alla richiesta della Commissione di insediare un centro gestionale per la promozione strutturale negli Stati membri, con il compito di coordinare l'attuazione e la gestione degli interventi strutturali in loco, purché tale centro non risulti uno strumento accentratore di livello sovranazionale e garantisca l'effettiva attenzione per quelle zone - lo ripeto ancora una volta - che, per una serie di fattori negativi convergenti, non hanno ancora raggiunto livelli corretti di utilizzo dei Fondi strutturali, sicché la sostituzione dell'obiettivo geografico con le politiche settoriali potrebbe risolversi in un intervento di fatto negativo.
Le linee direttrici, così come approvate dalla Commissione, presentano un grosso limite poiché, invece di rispondere all'obiettivo di indicare degli orientamenti, forniscono un catalogo di eventuali provvedimenti, catalogo che, essendo privo di una definizione progressiva delle priorità, potrebbe addirittura sviare gli Stati membri orientandoli verso un ventaglio di proposte che confligge con l'auspicata concentrazione.
Potremmo dire che, allo stato dei fatti, ancora una volta si è perduta l'occasione di potenziare effettivamente lo sviluppo urbano sostenibile, con un contenimento del crescente fenomeno di inurbamento e del conseguente degrado paesaggistico.
Non è stata valutata adeguatamente l'importanza dello strumento della sovvenzione globale, che potrebbe rivelarsi utilissimo ai fini del riequilibrio fra zone urbane e rurali conferendo, per altro, giusta dignità agli enti locali che, nella loro autonomia, potrebbero determinare condizioni di sviluppo territoriale in tempi più brevi, contribuendo nei fatti agli sforzi di riforma dei Fondi strutturali e agli obiettivi di efficienza, concentrazione e snellimento amministrativo.
Lo spazio rurale dev'essere inteso realmente come risorsa nella quale investire sempre di più, incentivando i giovani a rimanere nelle zone rurali per evitarne la disintegrazione economica e sociale.
E' un dato ormai acquisito che, per raggiungere lo scopo, nelle zone rurali bisognerà creare posti di lavoro non più legati solo all'agricoltura tradizionalmente intesa - che pure è importante per la salvaguardia dell'ambiente e delle biodiversità - bensì in settori quali il turismo rurale, lo sport, la cultura, l'ambiente, le piccole e medie imprese, i servizi.
Un vero e proprio vuoto nelle linee direttrici è dato dalla mancanza di orientamenti concreti per attuare il coordinamento fra FSE e strategie per l'occupazione, un coordinamento che, proprio perché viene applicato per la prima volta nel periodo di programmazione 2000­-2006, presuppone che gli Stati membri abbiano bisogno di "linee direttrici".
Va altresì sottolineato che ancora una volta la Commissione elude di fatto il problema delle azioni concrete nel settore delle pari opportunità.
In conclusione, siamo in presenza di un documento non particolarmente soddisfacente e per alcuni aspetti deludente.
Relazione Berend (A5-0107/1999)
Essenzialmente, condividiamo la valutazione e le considerazioni del relatore sulla Sesta relazione periodica concernente la situazione sociale ed economica e lo sviluppo delle regioni dell' Unione europea.
Ci limitiamo pertanto a sottolineare alcuni aspetti.
In primo luogo, come afferma la stessa Commissione, il fatto che fra il 1991 e il 1996 il PIL pro capite di alcune regioni più povere abbia registrato un forte aumento, è dovuto, in larga misura, all' inclusione dei nuovi Länder tedeschi nei calcoli della media comunitaria, partendo esattamente dal primo di quegli anni, e ovviamente ciò ha determinato una riduzione sensibile del livello del PIL pro capite dell' Unione.
Inoltre, consideriamo particolarmente importante l' aver constatato che la ripresa economica di alcune regioni è stata accompagnata da un aumento minimo dell' occupazione, il che significa che si impongono nuove strategie di sviluppo e una maggiore attenzione in questo campo.
Tale situazione è in contraddizione con il deferimento dell' adozione di misure volte alla promozione dell' occupazione esclusivamente nelle mani degli Stati membri, come si sostiene nella relazione.
Come ultimo punto, ma non meno importante, vorrei fare riferimento alla proposta del relatore che in futuro questo tipo di relazione, fra gli altri aspetti, includa anche un' analisi dell' evoluzione interregionale della coesione in ogni Stato.
La molteplicità di situazioni e l' evoluzione differenziata che si verifica da regione a regione, all' interno di uno stesso Stato membro, impone in realtà una valutazione approfondita della questione in modo da permettere e garantire correzioni delle politiche regionali (e altre) al fine di garantire la coesione anche a livello interno di ciascuno Stato membro.
Considerata la situazione dell' occupazione nella Comunità e l' ambizione dichiarata dall' Unione europea di affrontare risolutamente la disoccupazione, l' analisi sulle concentrazioni d' imprese della Commissione dovrebbe tenere conto non solo della concorrenza ma anche di altri aspetti.
Cito, a titolo d' esempio, la ristrutturazione dell' impresa ABB-Alsthom Power di cui un' importante delegazione di salariati provenienti da tutta Europa è presente oggi a Strasburgo.
La direzione dell' ABB-Alsthom Power, risultato di una fusione realizzata nel giugno del 1999, ha annunciato una ristrutturazione prospettando già la soppressione di posti di lavoro in diversi paesi.
Tale situazione nefasta per l' occupazione pone numerosi problemi, in particolare per quanto attiene alla questione delle informazioni fornite al Comitato aziendale europeo creato nel 1996.
Ne risulta la necessità di aggiornare e rafforzare la direttiva comunitaria sui comitati aziendali europei.
Ciò implica anche il controllo delle concentrazioni prendendo in considerazione l' occupazione, l' ambiente e i consumatori.
La relazione della commissione per i problemi economici e monetari da questo punto di vista è carente e pertanto mi sono astenuta.

Pretendendo di applicare il principio della sussidiarietà alla politica comunitaria di concorrenza, la Commissione demanda alle autorità e ai tribunali nazionali la responsabilità di decisioni e di abusi di posizione dominante concernenti accordi fra imprese che creano distorsioni di mercato, sebbene le questioni relative a tali concentrazioni di imprese e agli aiuti statali continuino a rientrare nel regime di notifica.
La posizione or ora approvata ha lo scopo di creare forme più rapide e meno costose di attuazione della politica di concorrenza, poiché il diritto comunitario sarebbe applicato a livello di tribunali nazionali e non di Corte di giustizia europea, prevedendo addirittura tribunali specializzati.
Questa razionalizzazione parziale della politica di concorrenza potrebbe costituire un costo maggiore per gli Stati membri.
D' altro canto, come ricorda il relatore, spesso, in nome della politica di concorrenza, si è passati dal monopolio pubblico al monopolio privato, privatizzando importanti settori e imprese pubbliche, come è avvenuto in Portogallo, con conseguenze negative per il paese e per i lavoratori.
Il Libro bianco della Commissione sulla modernizzazione delle norme per l' applicazione degli articoli 85 e 86 del Trattato CE (81 e 82 nuovi), non propone certo di "rinazionalizzare" la politica della concorrenza, come alcuni membri del Parlamento europeo temono.
Lascia tuttavia intravedere possibilità d' evoluzione abbastanza interessanti per l' Unione europea.
In realtà, prendendo atto della congestione dei suoi servizi dovuta alle notifiche preliminari di accordi tra imprese suscettibili di falsare gli scambi commerciali e temendo di vederle aumentare ancora di numero con l' arrivo dei nuovi paesi membri, la Commissione propone la soppressione del regime di autorizzazione previa di tali accordi, nonché un' applicazione più decentrata delle regole di concorrenza a livello di Stati membri.
A mio avviso l' aspetto più rilevante è il segnale che la proposta ci invia: la Commissione anticipa le conseguenze dell' ampliamento e capisce che ciò implica necessariamente, in modo quasi automatico, una riforma del sistema centralizzato.
Certo, in questo caso, la riforma consiste in un maggiore alleggerimento e non in uno smantellamento.
In effetti, si prevede, nero su bianco, che la Commissione mantenga il controllo e la guida centrale del nuovo sistema.
D' altro canto, la relazione dell' onorevole von Wogau, appena votata dal Parlamento europeo, costituisce un incoraggiamento in tal senso.
Al contempo, tuttavia, ci si rende perfettamente conto che le scosse dovute all' ampliamento possono condurre a una limitazione delle competenze comunitarie e a un' estensione della sussidiarietà.
In prospettiva, potrebbe quindi delinearsi un'altra Europa.
Non è forse questo che mette nel panico alcuni socialisti del Parlamento europeo?
I socialdemocratici tedeschi hanno votato contro la relazione dell' onorevole von Wogau perché sono del parere che potrebbe frammentare la politica europea della concorrenza e cioè, in poche parole, potrebbe minare il super-Stato livellatore.
Stranamente, una parte del padronato si è associata perché preferisce il sistema dello "sportello unico" europeo, che le appare più economico e più stabile dal punto di vista giuridico.
In realtà questo è un vantaggio insito nel sistema attuale.
D' altro canto però, occorre tenere più ampiamente conto anche del fatto che l' embrione di decentramento avviato oggi, può condurre, in futuro, a una maggiore libertà che consentirebbe di andare incontro alle esigenze di ciascun paese e di cui tutti potranno usufruire.
Relazione Rapkay (A5-0078/1999)
Gli eletti di Lotta operaia non voteranno a favore di queste relazioni sulla politica della concorrenza europea.
La concorrenza, cioè la guerra che si dichiarano le grandi imprese fra loro, sbocca sempre su licenziamenti, chiusure di fabbriche, senza parlare poi degli immensi sprechi a livello di utilizzo delle capacità produttive.
L' ennesimo esempio è il piano di soppressione di posti di lavoro in Europa del trust ABB-Alsthom Power.
18 milioni di disoccupati, 50 milioni di poveri nell' Unione europea, pur essendo una delle regioni più ricche del mondo: ecco il risultato di questa concorrenza che le Istituzioni europee intendono favorire.
La volontà di disciplinare le condizioni di concorrenza sul mercato europeo, espressa dalla Commissione, è ridicola perché l' unica legge cui obbedisce la concorrenza è la legge della giungla in cui i più potenti schiacciano o fagocitano i più deboli.
Ciò è rivoltante soprattutto dal punto di vista sociale.
La relazione della Commissione europea mostra, crudamente, che le Istituzioni dell' Unione s' interessano unicamente ai grandi gruppi capitalisti che si danno a questa guerra economica e affatto alle vittime che essa miete.
Non si fa nulla per impedire l' aumento della disoccupazione, nulla per proteggere i salariati, nulla per impedire che le grandi imprese spingano verso la miseria una parte della popolazione, al solo scopo di arricchire ulteriormente i propri azionisti!
L' unico merito che possiamo riconoscere a questa relazione è quello di dimostrare che la maggioranza laboriosa della società non ha nulla da sperare dalle Istituzioni europee per conservare, e ancora meno per migliorare, le proprie condizioni di vita.
Votando contro questa relazione, ci facciamo portavoce di tutti coloro che hanno espresso il proprio rifiuto, a Seattle e ovunque in Europa, nei confronti di un mondo affidato alla pura logica mercantile.
Votiamo contro questa relazione in nome dello sviluppo dei servizi pubblici, e in particolare, in memoria delle vittime dell' incidente ferroviario alla stazione Paddington, che sono rimaste uccise non per fatalità ma per l' assurdo accanimento a mettere la concorrenza al posto della regolamentazione.
Tutto sommato, questa relazione è un testo primitivo che si ispira soltanto alla legge della giungla, perché la concorrenza non può risolvere nessuno dei problemi che l' umanità deve affrontare in questa svolta di secolo.
Che si tratti d' equilibrio della biosfera, di promozione della cultura o di cooperazione con il terzo mondo, la concorrenza a oltranza costituisce un fattore di regressione e d' insicurezza.
I 18 milioni di disoccupati europei, pensate forse che siano vittime di un' applicazione troppo timida di questa politica di concorrenza?
Noi siamo convinti del contrario e non pensiamo nemmeno che gli aiuti di Stato siano, per definizione, troppo elevati.
Rispetto a quale regola ferrea, a quali criteri di efficacia, lo sarebbero?
Infine, dopo Seattle, ritenete serio preconizzare un ruolo maggiore dell' OMC?
Solo i consulenti legali delle multinazionali possono dar prova di una siffatta ostinazione.
Relazione Jonckheer (A5-0087/1999)
Mi congratulo per la qualità del settimo censimento degli aiuti di Stato nell' Unione europea, per il carattere ormai annuale della sua pubblicazione e per il fatto che la Direzione generale della concorrenza divulghi sul suo sito Web informazioni generali e dettagliate rivolte al pubblico.
Sono soddisfatto dell' impostazione del relatore per quanto attiene agli aiuti di Stato e mi congratulo con lui.
Troppo spesso infatti, si tende a stigmatizzare gli aiuti di Stato come misure che falsano la concorrenza.
Certamente, una politica di concorrenza efficace costituisce la premessa di un buon funzionamento del mercato interno e dell' Unione economica e monetaria.
Tuttavia, come indica il relatore, tali aiuti sono talvolta indispensabili e possono permettere, oltre alla sopravvivenza di alcune imprese, di contribuire allo sviluppo sostenibile (articolo 6 del Trattato), ai servizi di interesse generale (articolo 16) e alla coesione economica e sociale (articolo 158).
Tuttavia, è evidente che debbono essere controllati e tale compito incombe alla Commissione europea.
Gli aiuti che ogni anno gli Stati membri dell' Unione dedicano ai settori considerati hanno raggiunto, nel periodo 1995-1997, un totale di 95 miliardi di euro, di cui il 40 percento per il settore manifatturiero.
Tali aiuti sono diminuiti notevolmente rispetto al periodo precedente, 1993-1995, (diminuzione del 13 percento dell' importo totale e dal 3,8 al 2,6 percento dell' importo dedicato agli aiuti per il settore manifatturiero).
Questo calo degli aiuti si spiega soprattutto con la diminuzione degli aiuti concessi ai nuovi Länder tedeschi.
Come il relatore, anch' io deploro che i dati presentati nella relazione non comprendano tutti gli aiuti di Stato.
La Commissione europea deve ovviare il più rapidamente possibile a tali carenze.
Deve altresì cooperare con gli Stati membri per migliorare la qualità dei dati in tempo utile, cioè per il nono censimento.
Sarebbe buona cosa che la Commissione pubblicasse un registro in cui figurino gli importi degli aiuti di Stato per paese membro.
Deploro altresì che il Parlamento europeo sia totalmente escluso dal comitato consultivo per gli aiuti statali.
Per ovviare a tale situazione, la Commissione europea deve assumersi l' obbligo di presentarci relazioni regolari.
Concluderò su un aspetto dell' utilizzazione degli aiuti di Stato che mi pare particolarmente pericoloso: si tratta degli aiuti che hanno come risultato un trasferimento d' impresa da uno Stato membro all' altro, col rischio della caccia alle sovvenzioni senza che esse possano contribuire al conseguimento degli obiettivi comuni dell' UE.
Per questa ragione auspico che nel prossimo censimento degli aiuti statali figuri la valutazione dell' impatto di tali aiuti sull' occupazione nonché sui settori dell' industria e dell' artigianato nei paesi beneficiari.
Relazione Langen (A5-0073/1999)
Questa mattina, nell' ambito dell' importante discussione sulla concorrenza, mi sono espresso sul testo dell' onorevole Langen concernente l' applicazione nel 1998 del sesto codice degli aiuti alla siderurgia.
Come è stato riconosciuto dalla Corte di giustizia nella sua sentenza del 3 maggio 1996, il settore siderurgico è particolarmente sensibile alle perturbazioni concorrenziali.
Pertanto, era legittimo instaurare un regime di aiuti statali a questo settore al fine di garantire la sopravvivenza delle imprese valide, benché l' articolo 4, punto c, del Trattato CECA, vieti ogni aiuto di Stato alla siderurgia.
Questo è, in realtà, il tema del sesto codice degli aiuti all' industria siderurgica.
Al contempo, naturalmente, è essenziale evitare ogni minaccia alle condizioni di concorrenza e ogni perturbazione grave dei mercati e da ciò deriva l' importanza di regolamentare tali aiuti.
Occorre quindi continuare a elargire aiuti di Stato soltanto alla ricerca, allo sviluppo, alla tutela dell' ambiente e agli aiuti concessi in caso di chiusura degli impianti.
Sempre sulla stessa base, è essenziale che gli Stati membri ottemperino al loro obbligo di fare rapporto alla Commissione sugli aiuti concessi a favore delle loro imprese siderurgiche, come prescrive l' articolo 7 del codice in questione.
La Commissione suggerisce che gli Stati inviino questi rapporti entro due mesi dalla fine di ogni semestre e, in ogni caso, su base annuale, senza essere obbligata a sollecitarli.
Anch' io come il relatore, mi sono rallegrato della relazione della Commissione sebbene essa non contemplasse tutti gli aspetti attinenti agli aiuti.
Benché il codice degli aiuti alla siderurgia sia formulato in modo molto chiaro, la Commissione, in varie occasioni, ha autorizzato la concessione di aiuti a imprese siderurgiche che non rientravano nelle categorie previste dal codice.
Ai fini di una maggiore equità occorrerebbe pertanto applicare rigorosamente il codice degli aiuti oppure modificarlo qualora la Commissione voglia autorizzare aiuti diversi da quelli legalmente ammessi al momento.
Si pone, infine, il problema delle conseguenze della scadenza del Trattato CECA.
Occorrerà fare in modo che il sistema di aiuti continui oltre il 2002.
Su questo punto, sono del parere che soltanto un regolamento del Consiglio potrà offrire la sicurezza giuridica necessaria e garantire il divieto formale di qualsiasi aiuto non contemplato dal codice.
Per tutte queste ragioni, ho votato a favore della relazione dell' onorevole Langen e resto ora in attesa che la Commissione risponda ai nostri interrogativi e alle nostre richieste.
(La seduta, sospesa alle 13.05, riprende alle 15.00)
Mare inquinato dal petrolio in Francia
L'ordine del giorno reca la dichiarazione della Commissione sul mare inquinato dal petrolio in Francia.
Ha facoltà, a nome della Commissione, il Commissario Loyola de Palacio, con il cui intervento si apre la discussione.
Signor Presidente, intervengo in nome del gruppo PPE/DE ma anche in veste di eletto bretone, direttamente coinvolto e scioccato da questi eventi.
Con Françoise Grossetête e il PPE/DE, abbiamo presentato una proposta di risoluzione.
Oggi, ci troviamo innanzi a una proposta di compromesso e ne sono lieto.
Il naufragio dell' Erika è in realtà una questione europea perché mutila e insudicia alcune delle più belle spiagge europee con gravissime conseguenze per il turismo, per chi esercita un' attività marittima, per i difensori dell' ambiente e poi perché sono in causa la regolamentazione e il controllo la cui dimensione naturale è palesemente europea.
Certamente una catastrofe di tale portata non sarebbe stata possibile al largo delle coste americane.
Perché? Perché gli americani sono stati capaci d' imparare dalla catastrofe dell' Exxon Valdez e nel 1990 hanno stilato l' Oil Pollution Act che conferisce maggiori responsabilità poiché può implicare la responsabilità del noleggiatore, è più vincolante e soprattutto prevede un controllo migliore tramite varie regolamentazioni e in particolare tramite il corpo dei guardacoste americani.
Se avessimo avuto disposizioni simili, ripeto, la catastrofe non si sarebbe certamente verificata.
Per questa ragione noi riteniamo che sia necessario rivedere la normativa applicabile e in particolare il Protocollo del 1992 che ha esonerato i noleggiatori, nella fattispecie la compagnia petrolifera che ha noleggiato, da qualsiasi responsabilità.
L' esonero del noleggiatore ovviamente significa che egli è meno implicato nei controlli a carico delle compagnie petrolifere.
E' necessario quindi rivedere la regolamentazione e le sono grato, signora Commissario, di aver indicato tutte le attuali lacune delle disposizioni europee.
Come lei ha dichiarato, dobbiamo soprattutto rafforzare i controlli: quelli dello Stato di bandiera e quelli delle società di classificazione.
Lei ci ha detto che il RINA è un registro di classificazione italiano riconosciuto dalla Commissione.
In quali condizioni avviene il riconoscimento?
Quali sono le garanzie di affidabilità?
Lei ci ha annunciato l' invio di una missione e noi ne attendiamo con molto interesse i risultati.
E' necessario anche rafforzare i controlli delle autorità marittime, il controllo nei porti europei.
Occorre ricordare che esiste un Memorandum di Parigi che prevede un controllo minimo, ossia un quarto delle navi che fanno scalo nei porti europei deve essere controllato dalle autorità marittime del paese interessato.
Da molto tempo di sa che tale obbligo non è rispettato, né in Francia né in molti altri paesi europei.
Perché?
Quali sono le conseguenze che la Commissione ha tratto o si appresta a trarre?
Mi pare necessario rafforzare anche i controlli a carico del noleggiatore, nella fattispecie della compagnia petrolifera.
Se fosse implicata la sua responsabilità finanziaria certamente il controllo sarebbe migliore.
Infine, è necessario il coordinamento delle autorità marittime per giungere a una sorta di dispositivo europeo analogo a quello dei guardacoste americani che sorvegliano le coste degli Stati Uniti.
Innanzi tutto ringrazio i colleghi del mio gruppo membri della commissione per l' ambiente, la sanità pubblica e la politica dei consumatori per aver affrontato la questione unitamente ai colleghi dei trasporti.
Il disastro di cui parliamo riguarda tanto l' ambiente quanto i trasporti e non è confinato ad un solo settore.
Per l' ennesima volta il nostro Parlamento si trova a parlare di un altro disastro marittimo.
Potrei recitare come un rosario la lista dei disastri che si sono abbattuti su questo settore nei miei dieci anni di mandato parlamentare, ma ho solo tre minuti.
E' scoccata ormai l' ora, non solo per gli Stati membri ma anche per quella tigre di carta che è l' Organizzazione marittima internazionale, nonché per le stesse compagnie petrolifere e gli armatori delle petroliere, di assumersi le proprie responsabilità ponendo fine a queste tragedie ambientali e umane che si ripropongono anno dopo anno.
Quante altre Erika ci vorranno prima che chi di dovere realizzi un controllo dello Stato di approdo degno di questo nome e efficace in tutta l' Unione europea e non solo in certe zone?
Quanto altro inquinamento dovremo sopportare prima che vengano fabbricate petroliere con cisterne segregate e doppi scafi?
Quanti altri uccelli marini dovranno essere sterminati prima che le compagnie di navigazione mettano fine alla pratica di ripulire le cisterne in mare, pratica che, come la risoluzione sottolinea, crea più inquinamento di qualunque disastro del tipo Erika?
Pur riconoscendo i progressi ottenuti in materia di controllo dello Stato di approdo e norme minime relative all' equipaggio continuiamo ad avere a che fare con quelle che il compianto collega Ken Stewart soleva definire "navi della vergogna che solcano le acque dell' Unione europea: secchi arrugginiti governati da pessimi equipaggi."
Gli Stati membri devono agire con tempestività e fermezza.
I nostri governi devono mettere insieme le risorse finanziarie per garantire controlli efficaci e devono smettere di trascinare per le lunghe ogni iniziativa in materia di sicurezza marittima.
La tragedia dell' Erika non ha avuto un costo in termini di vite umane, ma avrebbe potuto distruggere l' esistenza di molti, come la Sea Empress oppure la Braer.
Certo è che tutti e tre gli incidenti hanno causato un disastro ecologico.
Il mio gruppo è solidale con gli abitanti della Bretagna, la cui regione è stata devastata dal disastro, così come in altre occasioni fummo solidali con gli abitanti del Galles occidentale e delle Isole Shetland.
Sarebbe ora di smetterla di manifestare la nostra solidarietà e di cominciare, invece, a rilasciare mandati obbligatori per eliminare queste navi della vergogna a favore di mari sicuri, altrimenti, nel corso dell' anno ci ritroveremo di nuovo a discutere di una nuova proposta di risoluzione per l' affondamento di un' altra nave cisterna battente bandiera di comodo che infesta il mare di greggio.
Il tempo delle risoluzioni è passato: adesso è l' ora di agire.
Purtroppo, temo che il Consiglio anche questa volta rimarrà inattivo e torneremo in futuro a discutere di un nuovo disastro marittimo ed ecologico.
Signor Presidente, ogni volta che si verifica un disastro come questo si dice che non deve ripetersi mai più.
In realtà non possiamo impedire gli incidenti in mare, ma è nostro dovere imparare da ogni incidente come questo e mettere in pratica le lezioni imparate per ridurre i rischi futuri.
L' incidente dell' Erika è stato grave soprattutto per gli abitanti della Bretagna più direttamente colpiti, ma ha avuto effetti devastanti sulla fauna selvatica di gran parte dell' Europa.
Secondo alcune fonti si tratterebbe del peggiore disastro che abbia mai colpito gli uccelli di questa regione europea; secondo la Royal Society per la protezione degli uccelli potrebbero essere morti almeno 400.000 volatili, probabilmente per lo più urie.
Quanta tragedia e quanta angoscia nelle immagini degli uccelli neri di petrolio deposti sulle spiagge dai veterinari, che in tanti abbiamo visto.
Tutti noi vogliamo le norme migliori per le navi, a prescindere dalla loro bandiera.
I regolamenti devono essere rispettati, come il principio "chi inquina paga" , così da utilizzare le sanzioni pecuniare e gli incentivi per esercitare pressioni sugli operatori marittimi e le compagnie petrolifere e garantire che vengano introdotte le migliori pratiche.
Condivido ogni parola della signora Commissario, ma il problema è quanto tempo occorrerà perché siano introdotti provvedimenti del tipo che ha proposto.
In qualità di politico, la signora Commissario deve ricordare ai suoi funzionari quanto sarebbe difficile essere costretta a ripresentarsi in Aula tra un anno, in occasione di un incidente simile, altrettanto devastante, se alcuni dei provvedimenti proposti oggi fossero ancora solo belle parole, non avendo lei avuto modo di metterli in pratica.
L' idea di un altro incidente simile in futuro dovrebbe fungere da perfetto catalizzatore per la signora Commissario e per i suoi funzionari.
Signor Presidente, signora Commissario, vi ho portato un regalino.
Ecco un pezzetto di nafta inviato da una abitante dell' isola di Noirmoutier la quale mi scrive: "ad ogni marea, la spiaggia viene ricoperta dal greggio fuoriuscito dall' Erika.
Ad ogni marea, volontari, militari, pompieri asportano masse enormi di questo catrame nero, viscoso e denso.
Quando riavremo la spiaggia pulita e quando avrà fine questo incidente devastatore?"
Si, questo incidente dell' Erika, come quello della nave russa in Turchia, è inaccettabile e intollerabile in tempi in cui l' alta tecnologia è portata alle stelle.
E' ancora più inaccettabile perché si è verificato venti anni dopo la catastrofe dell' Amoco Cadiz, quando invece avevamo detto e ripetuto molte volte che non sarebbe mai più successo.
E' indubbiamente responsabilità dei politici, e dunque nostra, garantire la sicurezza dei trasporti marittimi.
Dobbiamo garantire realmente ai cittadini che un disastro del genere non si ripeterà più.
Ascoltandola, signora Commissario, ci si sente un po' frustrati perché chi si era già occupato di tali questioni sa che la Commissione e il Parlamento avevano preparato, nel 1992 credo, un testo molto interessante che già conteneva tutte le proposte contenute nella risoluzione elaborata oggi dalla commissione per la politica regionale, i trasporti e il turismo.
Perché è vero che bisogna dirlo e ripeterlo: l' Erika è una catastrofe di troppo.
Per questa ragione, è urgente che l' Unione europea si impegni in una revisione drastica delle sue direttive in materia di trasporto marittimo, per renderle più restrittive e fissare un regime chiaro e preciso delle responsabilità dei proprietari dei carichi.
Per esempio la Shell e la British Petroleum avevano rifiutato di far trasportare il loro petrolio all' Erika.
Perché in questo caso non si riconosce la responsabilità del noleggiatore che è la Total?
Nelle vostre proposte occorre anche introdurre l' obbligo del doppio scafo e il divieto della degassificazione in mare.
Bisogna istituire un corpo europeo di ispettori affinché possano effettivamente ed efficacemente controllare lo stato delle navi.
Inoltre, è altrettanto urgente che l' Unione europea s' impegni a riformare l' OMI.
Infatti, a che scopo elaborare direttive restrittive se poi la maggior parte delle navi quando solca gli oceani fa quello che vuole?
Infine, signore e signori, vorrei rivolgere un pensiero commosso a tutti i volontari, agli amici della natura e degli uccelli che spontaneamente e generosamente rispondono presente e accorrono in soccorso degli uccelli impregnati di nafta organizzandone il salvataggio con i mezzi disponibili.
Sono una testimone diretta di questo lavoro eccezionale.
Sapete sicuramente che circa 200.000 uccelli moriranno a causa della marea nera che è una catastrofe ecologica di enorme portata e praticamente senza precedenti.
Certamente sapete anche quanto sia difficile oggigiorno conservare le specie e quanto sia difficile conservare gli habitat.
A questo proposito, signora Commissario, lei non ha detto nulla del modo in cui la Commissione intende contribuire al ripristino della natura e degli ecosistemi.
Ancora una volta, non ci saranno responsabili chiaramente individuati.
Nell' attesa è sempre la natura che ha la peggio.
Signor Presidente, il mio gruppo ha chiesto di organizzare questa discussione per dare al nostro Parlamento l' opportunità di esprimere la sua solidarietà alle persone direttamente colpite da questa catastrofe ecologica, colpite sia nelle loro attività economiche che nel loro rapporto con l' ambiente naturale che li circonda.
A questo proposito, mi sia consentito salutare in tribuna la signora Javette-Le Besque, portavoce del collettivo "Marea nera" istituito da cittadine e cittadini del dipartimento di Morbihan.
Numerosi volontari francesi e di vari paesi europei hanno manifestato la loro solidarietà sul posto dando man forte alle vittime.
In quanto Parlamento europeo manifestare la nostra solidarietà significa anzi tutto agire per ottenere la concessione immediata di un aiuto d' urgenza per le famiglie colpite dalla marea nera e contemporaneamente esigere il rafforzamento qualitativo, su scala europea e internazionale, delle regole e delle norme di sicurezza dei trasporti marittimi prevedendo controlli molto più frequenti e sanzioni molto più dissuasive nei confronti dei contravventori.
Le nostre proposte riguardano in particolare la vetustà delle petroliere.
Fra quelle che l' anno scorso sono state controllate e giudicate in infrazione, 15 avevano più di vent' anni, alcune trenta e anche oltre.
Non è più tollerabile.
Poi, c' è il problema delle bandiere di comodo.
Secondo la Federazione internazionale dei trasporti, più del 40 percento delle navi naufragate nel 1998 battevano bandiera di comodo, simbolo del profitto e dello sfruttamento degli uomini a detrimento della sicurezza.
Non è più tollerabile.
Infine, l' assenza di trasparenza.
Tutto è fatto in modo tale da rendere il più opaca possibile la catena di responsabilità, l' identità dei proprietari e di coloro che prendono di fatto le decisioni.
Non è più tollerabile.
Su tutti questi piani dobbiamo ottenere dei cambiamenti reali e incisivi compresa la fissazione di una data limite per conformarsi alle nuove norme, compreso il doppio scafo, sotto pena del divieto di ormeggio nei porti o di navigare nelle acque territoriali degli Stati membri.
Dobbiamo altresì esigere un rigore maggiore sia nel rilascio dei certificati di navigabilità che nel controllo dello stato e della manutenzione delle navi.
Dobbiamo anche ottenere che i responsabili di una catastrofe contribuiscano in solido agli indennizzi.
Nella fattispecie penso al gruppo Total-Fina.
Signor Presidente, l' Unione può intraprendere questa stessa iniziativa nei confronti dell' Organizzazione marittima internazionale.
In tal modo dimostrerà la sua utilità a un' opinione pubblica che, questa volta, si aspetta atti chiari e concreti.
Signor Presidente, signora Commissario, in quanto eletto della Vandea, sulla costa atlantica francese, vorrei innanzi tutto manifestare il sentimento di rivolta delle popolazioni vittime della marea nera dell' Erika per i disastri causati, non da una catastrofe naturale come la tempesta che ci ha da poco colpito, ma da un crimine.
In questa situazione di emergenza, di fronte alle difficoltà, si è manifestato un magnifico slancio di solidarietà: solidarietà locale, solidarietà nazionale, solidarietà intergovernativa.
Adesso, le popolazioni sinistrate, coloro che hanno perso tutto, in particolare chi esercita un' attività marittima e gli operatori turistici, coloro la cui attività è compromessa per molti anni a venire, non vogliono unicamente la riparazione dei danni commessi dagli inquinatori ma che si faccia tutto il possibile affinché la loro disgrazia serva in futuro agli altri per impedire il ripetersi di siffatti crimini.
Evidentemente, paghiamo il prezzo della nostra stessa trascuratezza perché i nostri paesi, con la benedizione della Comunità, hanno ritenuto opportuno non avere più una flotta mercantile propria e hanno lasciato scomparire una profonda competenza in materia di costruzione navale, non disponiamo più di una chiara rintracciabilità delle navi e vediamo autentiche navi-pattumiera solcare i nostri mari sotto bandiere di comodo, in balia degli interessi a breve termine delle compagnie multinazionali.
Occorre assolutamente por fine alla valanga di irresponsabilità, noleggiatori irresponsabili, armatori introvabili, società di classificazione compiacenti.
Oggi, regna la massima confusione.
Tali questioni ovviamente debbono essere trattate a livello mondiale, ma le regole internazionali attuali dell' OMI sono del tutto insufficienti e troppo lassiste. Né i nostri paesi, né la Commissione hanno tentato con tenacia di renderle più rigorose nonostante le precedenti catastrofi.
Certamente, esiste il Fondo internazionale di compensazione per l' inquinamento da idrocarburi, il FIPOL, ma esso diluisce le responsabilità e prevede massimali a un livello insufficiente che occorre rivedere.
Occorre imperativamente rivedere la questione delle bandiere di comodo in sede di OMI.
A tal fine è compito degli Stati membri e della Comunità intraprendere le iniziative necessarie.
Ricordo che l' Erika batteva bandiera di comodo di uno Stato candidato all' Unione europea.
D' altro canto, esistono direttive comunitarie che però sono poco o per niente applicate a causa del numero insufficiente di controllori nazionali.
E' necessario porre rimedio urgentemente a questa carenza.
Da molti anni è in corso di preparazione una direttiva sulla sicurezza marittima ma procede a velocità molto ridotta.
Da questo punto di vista si registra un' inerzia inammissibile e una ignavia inaccettabile della Commissione.
La data di presentazione della comunicazione della Commissione su questo problema essenziale è stata continuamente rinviata ed ora prevista per luglio ma deve essere assolutamente anticipata.

Le disposizioni di merito che occorre prevedere debbono essere chiare e severe.
Ne citerò tre ritenute prioritarie dal nostro gruppo.
In primo luogo, la responsabilità dei titolari del carico di petrolio deve essere determinata con chiarezza e le vittime dell' inquinamento debbono potervi ricorrere senza ambiguità alcuna.
Per il futuro, la migliore prevenzione sarà la certezza per i noleggiatori di una condanna pesante, civile, penale e pecuniaria, qualora non siano abbastanza vigili sulla sicurezza delle navi che scelgono.
Secondo, è necessario imporre il più rapidamente possibile, senza rinviare alle calende greche, la condizione del doppio scafo per le petroliere ammesse a solcare le acque comunitarie.
Terzo, occorre fissare urgentemente un limite rigoroso di anzianità delle navi ammesse a navigare nelle acque comunitarie: potrebbe esser di 15 anni al massimo.
In mancanza di un quadro normativo comunitario sufficientemente chiaro, severo e rigoroso, gli Stati membri che volessero elaborarne uno, dovrebbero essere autorizzati a farlo per proteggere le popolazioni e il proprio territorio, esattamente come gli Stati Uniti hanno saputo trarre una lezione dalla catastrofe dell' Exxon Valdez esigendo il doppio scafo e bandendo dalle loro acque tutte le navi di più di vent' anni.
Per questa ragione gli Stati Uniti avevano rifiutato l' accesso dell' Erika alle loro acque.
Se la Comunità avesse fatto la stessa cosa, avrebbe evitato un' immensa catastrofe.
Signor Presidente, signora Commissario, facciamo in modo che questa volta si impari veramente la lezione, anche dopo l' affievolirsi dell' emozione dei media e dei parlamentari.
Signor Presidente, Torrey Canyon, Olympic Bravery, Haven, Amoco Cadiz, Gino, Tanio, sono tutti nomi di sinistra memoria a cui ora si aggiunge l' Erika.
Quale sarà il prossimo?
Ventun anni dopo l' Amoco Cadiz, l' ennesima marea nera, la settima dal 1967, è la prova dell' irresponsabilità di tutti i governi che si sono avvicendati.
La costa atlantica occidentale ancora una volta paga l' alto prezzo della loro incapacità di reagire, della loro capitolazione dinanzi alle multinazionali.
E' difficile capire perché francesi ed europei autorizzino ciò che gli americani vietano e perché l' Europa, solitamente così solerte a legiferare in materia di ambiente, in materia di sicurezza marittima sia all' impasse.
Il risultato lo vediamo.
L' Erika, nave che batte bandiera maltese, relitto ambulante classificato fra le petroliere più pericolose, ha insudiciato le nostre coste per più di 400 km, provocando un inquinamento molto più grave di quello dell' Amoco Cadiz.
Purtroppo ne sono un testimone diretto essendo deputato della Loire-Atlantique.
Queste ripetute catastrofi non hanno nulla di naturale, non sono affatto dovute alla fatalità.
Sono la conseguenza dell' incongruenza degli uomini.
Si tratta effettivamente di una catastrofe ecologica.
Hanno potuto dubitarne solo coloro che non vivono sul posto la dura realtà.
Si tratta altresì di una catastrofe economica per tutti quelli la cui vita dipende dal mare e dal turismo, pescatori, ostricoltori, molluschicoltori, salinai, commercianti, eccetera.
Il disastro dell' Erika deve essere l' ultimo della serie.
In primo luogo, dobbiamo fare piena luce su questo naufragio.
Perché non nominare una commissione d' inchiesta parlamentare o associare i parlamentari alla missione che è stata annunciata dianzi dalla Commissione?
In secondo luogo, dobbiamo rapidamente legiferare perché le caratteristiche esatte delle merci trasportate siano note.
Infatti, secondo gli esperti, il petrolio dell' Erika avrebbe dovuto adagiarsi sul fondo e non raggiungere mai le coste.
Sappiamo invece cosa è successo.
Occorrerebbe poi istituire un controllo tecnico affidabile ricalcando il modello della revisione, obbligatoria in Francia per i veicoli di più di cinque anni.
Sarebbe necessario disciplinare l' uso delle bandiere di comodo, esigere il doppio scafo per il trasporto di materiale inquinante o pericoloso, innovare tecnologicamente per riuscire a trattare o raccogliere gli idrocarburi in mare.
Sarebbe il minimo, credo, all' alba del terzo millennio.
Bisognerebbe vietare alle navi non regolamentari l' accesso alle acque europee, determinare la responsabilità degli inquinatori, degli armatori, dei noleggiatori in nome del principio "chi inquina, paga" , rafforzare la sorveglianza marittima per evitare la degassificazione in mare, imporre un controllo serio e affidabile delle navi-cisterna, ripristinare la linea di bilancio "catastrofi naturali" con una dotazione importante a favore degli Stati membri e nel frattempo concedere un aiuto comunitario eccezionale e rendere ammissibili ai Fondi strutturali i dipartimenti sinistrati.
A questo proposito ho presentato una risoluzione in nome del gruppo EDD.
Signor Presidente, negli ultimi anni le petroliere hanno ripetutamente provocato gravi catastrofi in tutto il mondo, ma non si sono mai adottate contromisure di qualche rilievo o efficacia.
Il caso attuale è particolarmente grave, anche perché ne è rimasto vittima uno dei grandi Stati europei.
Fatti del genere possono ripetersi in qualsiasi momento.
Visto che evidentemente l'azione dei 15 non basta, si impone con urgenza l'adozione di una direttiva che limiti il pericolo e garantisca almeno tre punti - senza alcuna pretesa di completezza: nessuna /petroliera o nave da carico inadatta alla navigazione deve più potere attraccare in un porto dell'Unione europea.
Tutte le parti in causa, compreso il committente del trasporto, devono essere ritenuti responsabili per eventuali danni e stipulare a tal fine polizze assicurative adeguate.
Soltanto in questo modo le parti lese possono sperare di ottenere effettivamente un risarcimento dei danni subiti.
Va tuttavia chiarito che l'obiettivo di lungo termine deve essere ancora più ambizioso.
In altre parole, dobbiamo conoscere tutta la verità sui costi del nostro sistema di approvvigionamento energetico nel suo complesso.
Signor Presidente, mi permetto di iniziare ringraziando il Commissario, signora Palacio per la sua risposta chiara, adeguata e anche molto ferma.
Grazie mille.
Nutro un grande rispetto sia per la nota che ha inviato in data 10 gennaio, che per i punti di azione annunciati oggi.
La tragedia della petroliera Erika dimostra che quando a livello internazionale ed europeo manca una normativa completa in materia di trasporti, a rimetterci sono la natura e l'ambiente. I danni ecologici sono incalcolabili.
Ecco il motivo della discussione congiunta di oggi con i colleghi della commissione per la politica regionale, i trasporti e il turismo, e della commissione per l'ambiente, la sanità pubblica e la politica dei consumatori.
Durante le vacanze di Natale, quando i mass media olandesi iniziarono a interessarsi della catastrofe della petroliera Erika, ho consultato Internet per vedere quali misure erano già state prese, sicuramente anche dopo che in Francia il Premier Jospin aveva dichiarato che l'Europa avrebbe dovuto fare di più.
La conclusione che ne ho tratto è che la legislazione esistente di per sé è sufficiente, il problema piuttosto è rappresentato dai controlli carenti.
Desidero mettere in risalto alcuni punti citati anche dalla signora Commissario.
In primo luogo il controllo dello Stato di approdo, in base al quale il 25 percento delle navi deve essere sottoposto ai controlli.
Penso che non solo si debba rispettare la quota del 25 percento, ma che anzi i controlli andrebbero potenziati, aumentando detta percentuale.
Inoltre, quando una nave non ha più l'autorizzazione a navigare, non solo si dovrebbero controllare i fatti, ma occorre altresì un sistema giuridico che ci permetta di dichiarare appunto che la nave non può più essere utilizzata.
Purtroppo un sistema simile non esiste.
Signor Presidente, diamoci da fare.
Infine, per quanto riguarda i requisiti tecnici per le navi, ne hanno appena parlato anche i miei colleghi. Dal 1999 negli Stati Uniti è obbligatorio il doppio scafo.
Mi pare che anche su questo punto si debba essere più aggressivi e che il Trattato MARPOL, che entrerà in vigore nel 2001, meriti un attento esame.
Signor Presidente, occorre altresì seguire con occhi critico i negoziati per l'adesione di Malta e tengo a esprimere i miei ringraziamenti e la mia ammirazione per le molte ONG che si sono rimboccate le maniche per salvare gli animali colpiti.
- (DE) Signor Presidente, abbiamo già condotto molte volte in passato dibattiti come questo, senza ottenere mai nulla, e abbiamo perso l'occasione di essere concordi qui in seno all'Unione europea.
Ecco perché ritengo che il dibattito odierno abbia senso soltanto se quanto noi tutti diciamo oggi qui e quanto lei, signora Commissario, ci ha preannunciato, si tradurrà davvero in un atto legislativo - in altre parole, se tutti i presenti dicono ai loro capi di governo e ai loro ministri: ecco cosa dovete approvare nel Consiglio dei ministri.
Mi sia consentito fare una premessa: stiamo parlando di un disastro ambientale che ha anche conseguenze economiche e mette in pericolo persone e attività produttive.
Che fare?
Non intendo rivangare il passato, ma guardare al futuro.
Cosa dobbiamo fare ora?
Voglio enumerare alcune cose da farsi.
Naturalmente ci vogliono navi a doppio scafo.
Questo è chiaro, ma è una misura che farà sentire i suoi effetti solo a medio e a lungo termine.
Cos'è che serve nell'immediato?
Ci vuole una revisione periodica obbligatoria dei natanti, da effettuarsi ogni due anni. Nessuna nave dovrebbe poter prendere il mare senza l'apposito certificato.
Serve un servizio del genere a livello europeo e internazionale, qualche cosa di analogo al sistema della revisione periodica degli autoveicoli, come il TV, che in Germania è obbligatoria ogni due anni.
Un autoveicolo senza certificato di revisione non può circolare.
Ecco di cosa abbiamo bisogno per le navi.
Terzo: il certificato e la polizza assicurativa devono essere controllati nei porti - in tutti i porti dell'Unione europea.
Se non ci sono, la nave viene fermata e non può salpare, non importa a quanto ammontano i diritti portuali.
Dobbiamo applicare questa regola in tutti i porti comunitari, da Marsiglia a Rotterdam, Wilhelmshaven, Cuxhaven e ovunque possano attraccare le navi.
Quarto: dobbiamo introdurre la responsabilità del proprietario della nave, non limitata alla ridicola somma di 12 milioni di dollari, ma per almeno 400 milioni di dollari, da documentare mediante polizza assicurativa.
Inoltre ci serve la responsabilità dello Stato di cui la nave batte bandiera.
Dobbiamo avere la certezza che, nel dubbio, quello Stato si accolli la responsabilità.
Così sì che i controlli funzionerebbero benissimo!
Posso garantirvi che gli Stati che impegnano la loro bandiera faranno di tutto per non rischiare di doversi accollare una tale responsabilità.
Quinto: deve essere garantito che questi obblighi si applichino a tutte le navi in tutti i porti e in tutte le acque dell'Unione europea - anche nei paesi candidati all'adesione. In altre parole, le norme che ho menzionato devono valere ovunque.
E per concludere, ecco la cosa che ci serve più di tutte: una buona memoria, perché d'ora in poi in quest'Aula parleremo più spesso di attività legislativa.
Parleremo più spesso di standard ambientali, e non vorrei che qualcuno mi venisse a dire che queste richieste distruggono posti di lavoro nei porti.
Lo diranno i sindacati, e lo dirà l'industria.
Ci serve una buona memoria, onorevoli colleghi.
Guardo in faccia molti tra voi che finora non sono stati in prima fila nella difesa dell'ambiente.
Provate ad andare a casa e dire: degli standard finora non ce ne siamo occupati.
Ci serve una buona memoria a proposito di quello che si esige nei porti.
Ci serve una buona memoria quando diciamo: per una volta nell'Unione europea siamo d'accordo sui diritti portuali e sulle norme da applicare nei porti, e non ci facciamo le scarpe a vicenda.
Se ci riusciremo, tra qualche anno forse la situazione sarà migliorata!
Signor Presidente, la onorevole Roth-Behrendt ha già espresso gran parte dei miei pensieri.
Ora disponiamo di un completo inventario di provvedimenti diversi.
Ma che uso facciamo della sensibilità verso le crisi che questo nuovo disastro ecologico ha risvegliato?
A titolo di raffronto, ricordo che una generazione precedente aveva introdotto il "marchio Plimsoll", ossia un marchio pensato per evitare che venissero commesse, con imbarcazioni inidonee alla navigazione, frodi ai danni delle assicurazioni.
Dov'è finita quella sensibilità che aveva contraddistinto altre generazioni che ci hanno preceduto?
A mio avviso, noi dobbiamo puntare a una certificazione analoga a quella richiesta dalla onorevole Roth-Behrendt, a quella marchiatura a caratteri verdi sulle navi cisterna della quale si discute in alcuni porti d'Europa.
Occorre inoltre sottoporre le società di classificazione navale a un vaglio critico.
Credo che le loro procedure non possano essere accettate: sono necessarie procedure indipendenti e all'insegna della trasparenza.
Infine, tengo ad aggiungere che, quando il mio paese concede sussidi per l'ambiente agli armatori che intendono migliorare il proprio livello di qualità ecologica, ecco che all'interno della Commissione vi sono unità pronte a considerarli alla stregua di un indebito sussidio alla cantieristica navale.
Insomma, alla Commissione una mano non sa neppure che cosa stia facendo l'altra.
E' inammissibile che venga impedito il varo di provvedimenti ecologici, del tutto in linea con gli orientamenti della Commissione, soltanto perché qualcuno li bolla come sussidi indebiti.
Signor Presidente, voteremo a favore della risoluzione presentata dal gruppo GUE/NGL perché denuncia le responsabilità della Total-Fina in questa catastrofe ecologica. Inoltre, sottoscrivo la proposta di vietare le bandiere di comodo e l' uso di navi vetuste nonché l' imposizione del doppio scafo per le petroliere.
A mio avviso, come minimo, la Total dovrebbe finanziare integralmente la riparazione dei danni diretti e indiretti provocati dalla marea nera.
Come impedire che tali eventi si ripetano senza imporre misure draconiane contro i grandi trust del petrolio, o altri simili, che per trarre profitti supplementari rischiano di rendere il pianeta invivibile?
Come non indignarsi quando una banca rifiuta di rivelare il nome dei proprietari dell' Erika, invocando il segreto bancario, senza alcuna reazione da parte dei governi?
Il nocciolo del problema è che tutti i governi, come tutte le Istituzioni europee, riconoscono ai grandi trust, come la Total-Fina e simili, il diritto di potenziare al massimo i loro profitti a detrimento sia dei salariati che dell' ambiente.
Riconoscono alle imprese e alle banche il segreto professionale anche se tale segreto protegge atti realmente criminosi.
In tali condizioni, anche le risoluzioni migliori resteranno delle richieste di principio incapaci di impedire ai grandi trust di nuocere.
Signor Presidente, onorevoli colleghi, sono a favore di un inasprimento delle norme sul controllo dello Stato di approdo e sulle società di classificazione.
Dobbiamo però attenerci anche ai fatti.
La petroliera Erika era stata sottoposta a quattro controlli nel corso degli ultimi due anni.
Non è dunque il numero dei controlli, ma la loro intensità che occorre garantire.
Nei dibattiti delle scorse settimane ho sentito dire: gli Stati membri non hanno abbastanza fondi per i controlli!
E' un'argomentazione che non posso accettare.
Se gli Stati membri decidono di comune accordo con noi che il 25 percento delle navi va sottoposto a controllo in virtù delle norme sul controllo dello Stato di approdo, allora devono anche mettere a disposizione il personale necessario!
In caso di controllo non basta che l'ispettore salga a bordo solo per vedere se manca qualche estintore; si devono effettuare anche prove sui materiali, perché è palese che la nave in questione si è spezzata per eccessiva fatica del materiale.
Fenomeni del genere sono accertabili solo con controlli molto approfonditi.
Dovremo fare in modo da garantire che i controlli dello Stato di approdo non riguardino solo aspetti esteriori, ma contemplino anche prove sui materiali.
In secondo luogo condivido quanto accennato dalla signora Commissario, che incoraggio a proseguire su questa strada.
Se si dovesse accertare che una o più società di classificazione hanno rilasciato perizie di comodo, queste società devono essere depennate della lista delle società abilitate; solo con questo deterrente è possibile evitare che altre si comportino nello stesso modo.
Cara collega Roth-Behrendt, il TÜV per i natanti esiste già, e sono proprio le società di classificazione!
Ne esistono anche di serie, e tu ne conosci diverse, come ne conoscono i nostri colleghi francesi; ma dobbiamo guardare bene quali società non assolvono i criteri prestabiliti, e queste devono essere depennate dalla lista.
Un'ultima osservazione: dovremmo dire chiaramente a Malta che, se vuole entrare a far parte di questa Comunità, al momento dell'adesione dovrà applicare nella registrazione e nel controllo dello Stato di bandiera uno standard che risponda veramente ai criteri che abbiamo stabilito, perché l'ambiente è comune a tutti, non può essere suddiviso!
Signor Presidente, signora Commissario, l' Erika è naufragata proprio dalle mie parti ed è sempre là, con ancora 20.000 tonnellate di combustibile che non sappiamo che fine faranno.
Avrebbe anche potuto affondare altrove.
E' naufragata in quel punto per caso, e la Bretagna, da cui provengo, non deve certo scusarsi se a causa della geografia è una penisola, visto poi che è la Bretagna a subire spesso dei naufragi.
Anzi tutto, penso ai 26 marinai indiani di cui non si parla e che sono stati tratti in salvo.
In questa catastrofe avrebbero potuto esserci delle vittime e la sicurezza marittima concerne soprattutto la vita degli uomini.
Adesso sono partiti ma è un miracolo che si siano salvati.
Si ricomincia come 20 anni fa con l' Amoco, un incidente sulla costa nord, uno a sud, uno a ovest.
E potrebbe andare avanti così.
Signora Commissario, poiché il tempo a disposizione è breve vorrei rapidamente elencarle i sette punti, lei ne ha citati alcuni, che ci sembrano essenziali e sui cui lavorare: l' obbligo, il più presto possibile, per navigare nelle nostre acque, del doppio scafo; il controllo più severo possibile da parte dello Stato di approdo.
Inoltre, occorre che le società di classificazione siano obbligate a rendere pubbliche le loro relazioni perché non sono rese note.
Armonizzazione delle sanzioni fra i quindici Stati membri perché non debbono differire ma essere uguali ovunque.
Maggiore severità per le bandiere di comodo, non perché le navi che battono tali bandiere siano necessariamente delle cattive navi ma perché molte cattive navi utilizzano queste bandiere; migliorare le informazioni sull' insieme delle flotte del mondo ma questo è già previsto; definire e rendere più pesanti le responsabilità.
A questo proposito vorrei sapere chi è il proprietario dell' Erika perché la nozione di persona giuridica nel nostro diritto è una cosa ma dietro ci sono sempre degli azionisti, delle persone fisiche; dove sono i proprietari dell' Erika?
Forse in belle ville, su belle spiagge ad abbronzarsi al sole.
Vorremmo conoscere i loro nomi e le loro facce.
Infine, il miglioramento della formazione degli equipaggi.
Non esiste il rischio zero nella nostra società ma almeno si deve prendere il massimo delle precauzioni.
Signor Presidente, ho apprezzato la dichiarazione della signora Commissario.
Sono stato a lungo in mare e quindi per esperienza ne conosco bene la potenza e la forza distruttiva che rendono la corretta progettazione e manutenzione delle navi e delle imbarcazioni un fattore fondamentale.
Desidero esprimere la mia solidarietà a tutti coloro che si stanno occupando delle conseguenze causate dalla spaccatura in due tronconi e dall' affondamento della petroliera Erika.
Si è trattato di un disastro ambientale e anche di un deplorevole spreco di risorse.
Ricordo che l' industria petrolifera, tramite il Fondo internazionale di compensazione per l' inquinamento da idrocarburi (FIPOL), ai sensi della Convenzione del 1969 e del Protocollo del 1992, si assume la responsabilità per oltre il 90 percento dei costi stimati dell' incidente, cioè circa 170 milioni di dollari.
Ciò mi induce a ritenere che dovremmo pensare a un' assunzione parziale di responsabilità anche da parte degli armatori, dello Stato di bandiera e delle autorità di ispezione.
Comunque, prima di lanciarci precipitosamente in un nuovo slancio normativo esaminiamo con attenzione le disposizioni vigenti per essere certi che vengano applicate correttamente: meglio rispondere alla richiesta di emendare e migliorare la legislazione esistente piuttosto che imbarcarsi in nuove proposte.
In tal senso sono a favore delle richieste intese a rafforzare i controlli dello Stato di approdo per garantire ispezioni complete ed efficaci, come pure delle richieste volte ad assicurare che le società di classificazione verifichino effetivamente le condizioni strutturali delle navi e siano ritenute responsabili delle loro azioni.
La richiesta di migliorare la progettazione nella costruzione dello scafo, soprattutto di navi a doppio scafo è ragionevole ma richiede tempo per essere applicata a tutta la flotta.
Nulla può sostituire ispezioni regolari rigorose.
Signor Presidente, desidero ringraziare i miei colleghi socialisti, e segnatamente i membri della commissione per la politica regionale, i trasporti e il turismo e della commissione per l'ambiente, la sanità pubblica e la politica dei consumatori, per non aver dimenticato che questo disastro si ripercuote anche sul mondo della pesca.
Oltre al danno irreparabile per l'ambiente, oltre ai danni all'ecosistema e alle perdite per il turismo, il greggio riversato in acqua è una vera batosta anche per la pesca, per la preservazione delle risorse dell'ambiente marino, e occorreranno lunghi anni perché il tratto di costa colpito si riprenda.
Non è casuale, signora Commissario, che le zone colpite siano invariabilmente le regioni europee in ritardo di sviluppo, quelle che vivacchiano alla bell'e meglio sull'accoppiata fra turismo e pesca e che non dispongono, nella maggior parte dei casi, di altre risorse.
E sono sempre queste regioni a dover già sopportare, per tutto l'anno, le prassi sconsiderate di certi armatori che lavano i serbatoi delle petroliere proprio di fronte alla loro costa, al di fuori di ogni controllo.
Provengo da una regione, la Galizia, che in passato ha già subito disastri analoghi.
La Bretagna e la Galizia, i due Finis Terrae d'Europa, sono costantemente vittime dell'irresponsabilità di chi preferisce disattendere le norme di sicurezza, trasportando il greggio su imbarcazioni che rischiano di trasformarsi in qualunque istante in chiazze di petrolio ambulanti.
Per questo reputo necessario agire su due fronti.
Da un lato chiedo alla Commissione di predisporre, nell'ambito degli aiuti previsti per il settore della pesca, misure speciali per attutire gli effetti di questa catastrofe sul settore produttivo delle zone colpite; dall'altro, le chiedo di imporre alle organizzazioni internazionali e a sé stessa controlli estremi sulle imbarcazioni battenti bandiere di comodo.
In questo contesto, l'attuale negoziato d'adesione all'Unione in corso con Malta deve essere sfruttato per esigere che questo paese sottoponga a rigorosi controlli le petroliere che battono la sua bandiera.
D'altro canto, occorre fare opera di prevenzione.
Il Portogallo è un paese che ha già dimostrato ampiamente la propria sensibilità verso le problematiche connesse al mare.
Chiedo pertanto alla Presidenza portoghese di studiare la possibilità di dar vita a una strategia integrale per la prevenzione degli incidenti in mare a livello europeo, concentrando tutti gli strumenti di cui già disponiamo - tecnologici, strutturali e socioeconomici - per evitare il ripetersi in futuro di un disastro come questo.
Infine, signor Presidente, desidero porre in risalto il lavoro svolto dai volontari e dalle autorità locali, che mi hanno riportato con il pensiero a tempi andati, quando io stessa, all'epoca in veste di sindaco, ho vissuto situazioni analoghe.
Dobbiamo ringraziare quanti, in assenza di mezzi e nonostante la superiorità dell'avversario, hanno lottato strenuamente contro i gravi effetti di questo disastro sulle regioni costiere, sull'ecosistema marino e sulle risorse ittiche dell'Europa.
Signor Presidente, in qualità di presidente della commissione per la politica regionale, i trasporti e il turismo desidero congratularmi con la Commissione, e in particolare con la signora Loyola de Palacio, per la risposta data a questo evento che ha letteralmente scioccato l'Europa intera.
La nostra commissione parlamentare, competente in materia di trasporti, è pronta a discutere la comunicazione della Commissione esecutiva sul problema della sicurezza in mare e, naturalmente, è altrettanto pronta a discutere, in uno stadio successivo, tutto ciò che l'esame di questa comunicazione potrà comportare sul piano giuridico.
Ciò detto, tengo a fare alcune osservazioni.
In primo luogo, bene ha fatto la Commissione a concentrare le sue indagini sulle responsabilità della società di classificazione navale italiana RINA, perché è indispensabile accertare se la legislazione comunitaria in materia sia stata rispettata o meno.
E' questa la base di ogni nostra azione.
In secondo luogo, al di là delle responsabilità degli armatori sarà bene accertare sempre, in simili casi, anche le responsabilità dei noleggiatori, per esempio delle compagnie petrolifere che hanno sicuramente una parte di responsabilità in disastri ecologici come questo e, naturalmente, nel relativo risarcimento dei danni.
Alla luce di quanto precede, la reazione di fronte a questa catastrofe ambientale è del tutto giustificata.
Purché, tuttavia, non ci spinga a criminalizzare l'intera marina mercantile, settore tanto importante per l'economia dal momento che assicura circa un terzo del totale dei trasporti, e in considerazione di ciò la nostra reazione dovrà essere misurata, severa sì, ma anche giusta.
Non sono affatto contrario all'ipotesi di un inasprimento del diritto comunitario in materia, ma come altri colleghi hanno già evidenziato occorre anzitutto assicurarne l'applicazione, dal momento che esiste già un quadro normativo a livello di Unione - aspetto da non dimenticare.
Questo quadro normativo è assai avanzato, almeno rispetto a quanto esiste a livello mondiale, e pertanto gli Stati membri, sotto la supervisione della Commissione, devono anzitutto badare ad applicare adeguatamente il diritto comunitario già esistente in materia.
Signor Presidente, signora Commissario, credo che il grave incidente dell'Erika dovrebbe rappresentare, come è già stato detto oggi in questa sede, il punto di svolta definitivo, il discrimen fra "prima" e "dopo" dal momento che nell'Unione europea, dal 1967, si sono verificati diciassette incidenti che hanno coinvolto grandi petroliere, ossia più di uno ogni due anni.
Il danno sociale ed economico cui si è alluso oggi, in termini di perdita sia di posti di lavoro, sia di risorse turistiche e di pesca, è di tale entità da giustificare ampiamente un intervento fermo e determinato da parte delle Istituzioni comunitarie.
Anch'io, signora Commissario, desidero ringraziarla per la rapida risposta data dai suoi servizi a questo incidente, nonché per i provvedimenti già attuati o in corso di adozione.
Confido che questi provvedimenti possano tradursi, nel volgere di pochi mesi, in uno strumento giuridico chiaro ed efficace - possibilmente una direttiva -, che ponga fine una volta per tutte all'azione di tutti questi pirati del ventunesimo secolo, che strappano dalle mani di tutti noi la ricchezza e la bellezza dei mari.
Ricollegandomi ai provvedimenti ancora da adottare, menzionati dal Commissario e da numerosi colleghi, vorrei fare un'osservazione.
Mi riferisco al doppio scafo, che consiste in un doppio strato di acciaio e nella divisione dei serbatoi in due cisterne.
Signora Commissario, secondo numerosi esperti il doppio scafo non è sufficientemente sicuro; essi propongono pertanto il cosiddetto "scafo ecologico" che, in caso di incidente, lascia penetrare l'acqua del mare nei serbatoi, generando così una pressione che spinge il greggio in altri appositi serbatoi.
Mi pare giunto il momento, signora Commissario, di puntare sulle soluzioni più sicure tecnicamente possibili.
Sotto questo punto di vista, credo che non basti limitarsi a riprodurre legislazioni in vigore in altri paesi.
Ritengo invece che si possa e si debba perfezionale la legislazione già esistente in materia.
Qualunque analisi dei costi e dei benefici in grado di tenere davvero conto dell'entità del danno alle persone e all'ambiente causato da simili incidenti non potrà che suffragare questa tesi.
Signor Presidente, signora Commissario, onorevoli colleghi, anzi tutto vorrei che tutti ci rallegrassimo della procedura scelta. Infatti, dopo che ciascun gruppo politico si è mobilitato e ha manifestato la propria emozione, abbiamo elaborato una risoluzione comune e credo che, date le drammatiche circostanze, sarebbe male interpretato e poco dignitoso, dal punto di vista del principio, se ci esprimessimo a più voci.
D' altro canto, il fatto che oggi il Parlamento parli con una sola voce grazie a una risoluzione di cui si è rilevata la convergenza tra i vari oratori che mi hanno preceduto, costituisce l' occasione che dobbiamo cogliere per esercitare la nostra pressione parlamentare sui dubbi o sulle omissioni di alcuni governi.
Penso che sia un atto politico molto forte che noi affidiamo nelle mani della Commissione per preparare lo spazio marittimo europeo.
A mio parere è evidente, e questa è la prima conclusione che si può trarre dalla catastrofe dell' Erika, che l' opinione pubblica mal capirebbe che ci si occupi di regolamentare il cioccolato e non i trasporti marittimi.
L' opinione pubblica capirebbe male che si parli di spazio giudiziario comune, che si parli di spazio aereo comune, che si parli di spazio ferroviario comune, di mercato unico e non di spazio marittimo.
Pertanto, penso che adesso occorra aprire una nuova pista di riflessione con l' assoluta volontà di darvi un seguito concreto.
Signora Commissario, lei ci ha indicato i tre grandi capitoli da elaborare come l' adeguamento della nostra legislazione, per emanare le normative.
Ho notato, con grande soddisfazione, che anche i gruppi difensori della sovranità o euroscettici, chiedono all' Europa di disciplinare la materia e credo che questo sia il livello giusto per procedere in tal senso.
Talvolta discipliniamo settori che potrebbero essere senz' altro delegati alla sussidiarietà.
Ma in questo campo è molto importante fornire risposte all' opinione pubblica e tutti debbono sentirsi coinvolti perché in fondo, rispetto al globo terrestre, siamo una penisola.
Pertanto, dopo avere adeguato la nostra legislazione deve esserci il seguito che consiste nell' istituire controlli sistematici e applicare il principio di responsabilità "chi inquina paga" , che naturalmente costituisce un fattore di prevenzione.
Sto concludendo e vorrei comunicare di aver chiesto di organizzare un' audizione pubblica della commissione per la politica regionale, i trasporti e il turismo, che ci permetterebbe di dare un seguito immediato al caso Erika e di alimentare le nostre future riflessioni.
Spero che tutti i gruppi politici ci sosterranno nella richiesta di questa audizione pubblica.
Signor Presidente, la petroliera Erika, la cui proprietà viene celata da società di facciata con sede a Malta e forse in Italia e in Grecia, noleggiata dalla Total-Fina per il trasporto di petrolio, è affondata al largo della costa bretone con tutte le disastrose conseguenze che conosciamo.
I danni per l'ambiente, la flora e la fauna marina europea sono enormi.
La causa di questa catastrofe va ricercata nella struttura indebolita della petroliera.
Questo incidente fa sorgere non pochi dubbi sulla sicurezza delle navi che trasportano merci pericolose o inquinanti.
L'organizzazione marittima internazionale ha emesso in proposito norme internazionali e gli Stati possono eseguire ispezioni nei porti.
In Europa la legislazione è più severa e si ha l'obbligo di ispezionare il 25 percento delle navi che approdano, ai sensi della direttiva sul controllo del porto dello Stato di approdo.
Tuttavia, pare che in nessuno Stato membro si raggiunga tale percentuale, a causa della carenza di ispettori.
Una cosa è chiara, la legislazione non manca e penso che su questo il Commissario abbia ragione.
Il problema è rappresentato dalla sua attuazione.
Ma come fare se mancano gli ispettori, cara Commissione europea?
La Commissione è in grado di garantirci che la direttiva 93/75 sugli standard minimi per le navi che lasciano un porto europeo e trasportano merci pericolose o inquinanti venga attuata correttamente in tutti gli Stati membri?
Non occorre forse rafforzare il controllo dell'attuazione della direttiva?
Sarebbe raccomandabile, seguendo l'esempio del porto di Rotterdam, iniziare a breve termine a eseguire i controlli in base a un sistema a punti, includendo nel calcolo elementi quali l'età della nave, oppure se le pareti sono monostrato oppure a doppio strato, oppure ancora se la nave batte una bandiera di comodo.
In altre parole, dovremmo dare la priorità ai controlli sulle navi vecchie e al di sotto degli standard vigenti piuttosto che a quelle che soddisfano tutti i requisiti di qualità.
La petroliera Erika è di produzione giapponese e le pareti sono monostrato.
Attualmente altre quattro navi del genere sono in giro per i mari.
A suo tempo se ne interruppe la fabbricazione dato che su questo tipo di navi il pericolo di formazione di ruggine era più grave.
Talune di queste navi battono bandiera maltese.
Vogliamo forse aspettare che si produca il prossimo incidente?
Forse, come ha detto il Commissario, andrebbero imposte delle sanzioni alla classification society.
La società RINA è attualmente oggetto di indagini.
Malta sta accingendosi ad avviare i negoziati per l'adesione e io penso che l'Unione europea potrà accogliere Malta al suo interno solo se riuscirà a garantire che le navi che batteranno bandiera maltese d'ora in avanti non provocheranno più alcun danno.
Onorevoli colleghi, vi chiedo una maggiore disciplina perché stiamo accumulando ritardo e questo ritardo si ripercuoterà negativamente sul tempo destinato alle interrogazioni rivolte alla Commissione.
Signor Presidente, proprio prima di scendere in Aula ho ricevuto via e-mail un messaggio contenente un'accorata descrizione resa da una donna svedese che aveva deciso di trascorrere il capodanno sulla costa bretone, anziché festeggiarlo a casa con i parenti.
Esattamente come altre centinaia di volontari, anch'essa ha assistito al disastro, ha cercato di ripulire la spiaggia e gli uccelli al posto dei responsabili che non si sono fatti vedere lungo la costa proprio nelle sere e nelle notti in cui la loro presenza sarebbe stata più necessaria.
Al pari di molti altri, mi domando anch'io dove fossero i responsabili.
Che fine fanno armatori e noleggiatori, quando accadono disastri come questo?
Sarebbe probabilmente tempo di prendere in considerazione l'introduzione di una comune autorità giudiziaria competente per i reati ecologici, che possa occuparsi di crimini come questo.
Non è la prima volta che assistiamo a spargimenti di greggio in mare, intenzionali o meno.
(Il Presidente interrompe l'oratore)
Desidero ringraziare la onorevole Grossette e i colleghi per aver sottoposto al Parlamento la risoluzione in esame.
Il disastro ambientale causato dal naufragio dell' Erika al largo delle coste della Bretagna e il versamento in mare di 10.000 tonnellate di petrolio ha avuto un' ampia copertura da parte dei mass media inglesi.
Nonostante i recenti contrasti tra Regno Unito e Francia posso assicurare che il mio paese è assolutamente solidale con tutte le persone colpite.
Le immagini dei danni alle vostre coste e alla fauna selvatica, in particolare gli uccelli e le risorse ittiche già scarseggianti, diffuse dalla televisione hanno riportato alla memoria simili disastri in Regno Unito come la Torrey Canyon del 1967 e hanno sollecitato l' intervento di numerosi volontari britannici.
Plaudo agli sforzi congiunti per riparare i danni.
Il problema investe chiaramente tutte le coste europee e richiede soluzioni immaginative.
Invece di far ricadere i costi di questi disastri sulle comunità più colpite e sul settore delle assicurazioni come i Lloyds di Londra, dobbiamo mettere a punto nuove tecnologie in grado di recuperare dalle acque marine più del 10 percento del petrolio fuoriuscito.
Attualmente gli incentivi finanziari in tal senso sono minimi visto che il conto lo saldano le assicurazioni.
In definitiva, è chi inquina che deve pagare.
Inoltre dobbiamo saper sfruttare la direttiva del Consiglio sull' applicazione degli standard internazionali per la sicurezza delle navi e la prevenzione dell' inquinamento, garantendo il rispetto dell' obiettivo di ispezionare il 25 percento delle navi che attraccano ai porti comunitari e un elevato livello di qualità delle ispezioni.
Inoltre, benché non sia contrario alla registrazione delle navi nel paese prescelto dagli armatori, ritengo che si imponga un' applicazione più rigorosa delle norme internazionali.
Piuttosto che vietare le bandiere di comodo, decisione che violerebbe il diritto di ogni Stato sovrano di avere un flotta mercantile, le autorità marittime nazionali, ai sensi della direttiva comunitaria del 1995 sul controllo dello Stato di approdo, dovrebbero imporre sanzioni più efficaci ai paesi di bandiera che non tengono fede agli obblighi derivanti dai trattati internazionali.
Spero sinceramente che soprattutto sotto la Presidenza francese nel secondo semestre dell' anno, la Commissione e il Consiglio vaglino attentamente tutte le opzioni e raccomando di cuore al Parlamento la proposta di risoluzione.
- (DE) Signor Presidente, fa quasi impressione trovarsi di nuovo qui, oggi, come succede da quasi 10 anni a intervalli regolari, per parlare di un incidente provocato non da forza maggiore, ma dall' uomo e dalla sua mancanza di raziocinio.
Qui fuori aspettano le vittime; chiedono risposte.
Non vogliono altre promesse che comunque non manterremo, non vogliono impegni che comunque poi non realizziamo.
I cittadini hanno ragione a domandarci: le nostre regioni ora sono tra quelle definitivamente perdute?
Chi ci darà un altro posto di lavoro?
Quand'è che i responsabili di questi danni capiranno che la tutela delle risorse non è un'attività a tempo perso, non è solo una questione di sistema o di un nuovo gruppo di lavoro, ma costituisce una sfida comune per l'Europa?
Per questo motivo sono entusiasta del suo piano d'azione, signora Commissario de Palacio.
Altrettanto importante è la massima secondo cui è meglio prevenire che curare.
Ma anche la prevenzione non si improvvisa.
La Neuwerk, una nave universale tedesca attraccata proprio davanti a casa mia a Cuxhaven, ha permesso un pronto intervento europeo a favore dei nostri vicini.
Un ringraziamento esplicito va a tutti gli equipaggi che hanno partecipato alla difficile impresa.
L'esperienza raccolta è preziosa, ma si è capito anche che la tecnologia più moderna non basta per fronteggiare disastri ambientali come questo.
A ragione chiediamo controlli migliori, sanzioni e misure preventive.
Da quasi dieci anni sto lottando qui al Parlamento per una guardia costiera e ambientale europea.
L'argomento non è mai stato più attuale di oggi.
Anche in futuro non negherò il mio appoggio e mi impegnerò assieme ad altri per miglioramenti e progetti coerenti nel quadro della cooperazione europea e internazionale.
Signor Presidente, in primo luogo desidero ringraziare sinceramente non soltanto per le iniziative assunte da vari gruppi, per esempio dalla onorevole Grossetête e dal gruppo del partito popolare europeo (democratici cristiani) e dei democratici europei, ma anche per le iniziative di cui si sono fatti promotori l'onorevole Wurtz e il gruppo confederale della Sinistra unitaria europea/Sinistra Verde nordica, proponendo questa discussione che ha permesso un importante e fruttuoso scambio di idee.
Ho intenzione di presentare entro fine marzo una comunicazione e, in quell'occasione, non è esclusa la presentazione di testi legislativi, ossia di modifica di determinate direttive in modo da avviarne la discussione in seno al Consiglio e al Parlamento.
Tengo a precisare che, effettivamente, non siamo in presenza unicamente di un'emergenza ambientale; l'emergenza ambientale è certo molto importante, ma siamo in presenza anche di un notevole problema di ordine sociale.
Vi sono uomini e donne che dipendono economicamente dalla cattura di pesci e molluschi, o dalla prestazione di servizi, turistici e non, in queste zone costiere; zone fragili dal punto di vista dell'ambiente, ma anche dal punto di vista dello sviluppo sociale e dell'equilibrio territoriale.
Per questa ragione occorre porre particolare cura nell'evitare, nella misura del possibile, il ripetersi di una situazione analoga.
La onorevole Roth-Behrendt ha affermato che non si è mai fatto nulla.
Io ritengo invece che la Commissione in passato qualcosa abbia fatto, ma che occorra fare di più.
Prova ne sia il fatto che gli americani, a seguito del disastro della Exxon Valdez, nel giro di un anno hanno varato una legislazione estremamente dura e rigorosa, che come ho già ricordato minaccia di sviare verso l'Europa imbarcazioni non ammesse nei porti statunitensi.
In Europa, invece, a seguito di incidenti come quello dell'Amoco Cadiz o dell'Urquiola al largo delle coste spagnole, nel 1976, o della Torrey Canyon nel medesimo anno, o di tanti altri casi ancora, abbiamo iniziato a legiferare davvero in materia soltanto nel 1994 e nel 1995, e soprattutto negli ultimi due anni.
Inoltre, negli anni sin qui trascorsi l'accento è stato posto sostanzialmente sulla sicurezza del trasporto di passeggeri.
Questa è la realtà.
A mio avviso occorre ora compiere uno sforzo, tanto importante quanto urgente, per affrontare nuovi problemi causati anche dalla legislazione statunitense, ponendo questa volta l'accento sulla sicurezza del trasporto marittimo di merci pericolose.
Onorevoli parlamentari, ho parlato di tutta una serie di argomenti che, se vorrete, potremo approfondire in occasione di un mio intervento presso la commissione parlamentare competente, oppure quando, nell'arco dei prossimi mesi, vi presenterò iniziative concrete.
E' mia aspirazione, lo ribadisco, vedere iniziata la discussione entro la fine di marzo, in concomitanza con un Consiglio dei ministri, e soprattutto far sì che entro la fine del semestre di Presidenza portoghese siano già disponibili testi sui quali discutere.
Le bandiere di comodo rappresentano un problema, ma non il solo.
Quella romena non è una bandiera di comodo, eppure in occasione delle ispezioni la Romania registra un tasso di riscontro elevatissimo, più di tante bandiere di comodo.
Malta e Cipro hanno chiesto di aderire alla Comunità.
E' questo un tema sul quale essere esigenti, e infatti si negozia anche in questo campo.
Questa situazione ci costringerà a rivedere la questione dei registri navali dell'Unione europea e ad affrontare il ben noto problema, che puntualmente si ripresenterà, del varo di un registro navale comunitario.
Lo ritengo un traguardo difficile, ma in ogni caso è necessario sottoporre a una revisione la realtà dei registri navali dell'Unione europea.
Quanto al tema dei controlli, che in larga misura rappresenta una questione fondamentale, occorre anzitutto esaminare l'applicazione sin qui fatta della legislazione già esistente, come ha ricordato l'onorevole Hatzidakis.
Una legislazione in materia esiste già, ma secondo le informazioni ottenute dai servizi della Commissione in diversi Stati membri questa legislazione non viene applicata in grado sufficiente, per carenza di organici, di mezzi e di ispettori.
Il problema non consiste nel fatto che i controlli riguardino solo il 25 percento del totale, ma nelle modalità secondo le quali vengono selezionate e individuate le imbarcazioni a rischio, in funzione dell'anzianità o dell'affidabilità della bandiera battuta.
Purtroppo, il 25 percento è composto molto spesso da bandiere che, notoriamente, rispettano tutti i requisiti: così le ispezioni divengono più rapide, e il lavoro più facile.
Quindi, più che modificare, occorrerà prendere provvedimenti per controllare l'osservanza delle norme già esistenti, fatta eccezione per alcuni requisiti supplementari in materia di revisioni periodiche, soprattutto in funzione dell'anzianità delle imbarcazioni.
Ed è qui che entrano in gioco SOLAS (la Convenzione internazionale sulla salvaguardia della vita umana in mare) e MARPOL (la Convenzione internazionale sulla prevenzione dell'inquinamento del mare da parte delle navi), due convenzioni dell'Organizzazione marittima internazionale che prima o poi dovranno essere rese vincolanti in tutti gli Stati dell'Unione, controllandone l'effettiva applicazione.
Quanto alla questione degli ispettori comunitari, credo che il principio di sussidiarietà giustifichi la scelta di lasciare agli Stati membri la competenza sulle ispezioni, il che non significa che la Commissione non debba a sua volta vigilare sull'esecuzione di tale compito da parte degli Stati.
Infine, desidero soffermarmi sull'aspetto della responsabilità civile.
Non è solo questione di massimali, che a mio avviso dovrebbero essere allineati a quelli statunitensi.
Noi abbiamo fissato il massimale a 180 milioni di dollari, ma negli Stati Uniti si parla di un tetto massimo di risarcimento fissato a un miliardo di dollari.
Sicuramente occorre incrementare il livello attuale, avvicinandolo a quello degli Stati Uniti, ma occorre costringere anche alla revisione dei premi assicurativi per imbarcazione, e quindi della responsabilità dell'armatore, estendendo la responsabilità anche a quanti stipulano contratti di noleggio dell'imbarcazione, ossia i titolari del carico trasportato.
Fino a quando non verrà imposta la responsabilità civile del titolare del carico, onorevoli deputati, tutti questi problemi non potranno a mio avviso essere risolti.
E con ciò concludo, senza dilungarmi ulteriormente perché avremo altre occasioni.
Ma naturalmente, come ricordato da altri oratori - e ringrazio tutti per i loro interventi, tanto utili e pertinenti - , non possiamo permetterci di dover constatare di nuovo, magari fra due o tre anni, che non è stato fatto ciò che si sarebbe invece dovuto fare.
Dal canto mio posso confermare, dopo averne discusso in seno al Collegio dei Commissari, che la Commissione è pronta a presentare al Parlamento e al Consiglio i provvedimenti di legge, le modifiche e le direttive necessarie a garantire il massimo livello di sicurezza possibile.
Abbiamo bisogno della volontà politica di questo Parlamento - che vedo non manca -, nonché di quella del Consiglio.
La ringrazio, signora Commissario.
Prendiamo atto della sua disponibilità.
Sono state presentate, ai sensi dell'articolo 37, paragrafo 2, del Regolamento, otto proposte di risoluzione sulla conclusione della discussione sulla presente dichiarazione della Commissione.
La discussione è chiusa.
La votazione si svolgerà giovedì, alle 12.00.
Tempeste in Europa
L'ordine del giorno reca la dichiarazione della Commissione sulle tempeste in Europa.
Ha facoltà, a nome della Commissione, il Commissario Barnier.
Signor Commissario, voglio ringraziarla per le sue parole e in particolare per le proposte concrete a favore dei sinistrati che si aspettano tanto dall' Unione europea e dagli aiuti che possiamo offrire loro.
Personalmente, nei primi giorni successivi alla tempesta, le ho inviato una lettera per chiederle di sollecitare le autorità francesi a rivedere il perimetro geografico dell' obiettivo 2, affinché tutte le zone devastate dalla tempesta, sia in Francia che altrove, potessero rientrare nell' obiettivo 2.
Penso che ciò sia stato fatto perché lei ne ha parlato.
Tutti sappiamo infatti che se non si rientra nelle zone dell' obiettivo 2 si avranno enormi difficoltà a ottenere degli aiuti.
Quindi è meglio porre subito rimedio a questo problema.
Lei sa inoltre, che il problema non si pone soltanto a breve termine ma anche a medio e lungo termine.
Mi spiego.
Mi trovavo in Lorena nel corso di quella terribile tempesta che ha devastato il 20 percento della foresta caduca.
Di fatto, per alcuni comuni cosiddetti forestali, che sono stati sinistrati al 20 percento, ciò costituisce una perdita enorme.
Sappiamo, per esempio, che occorrono da 150 a 200 anni perché un albero arrivi a maturità. Quindi le perdite subite da quei comuni non si estenderanno su uno, due o cinque anni, ma su un arco di tempo assai più lungo.
I comuni coinvolti stimano che si estenderanno per 40 anni.
Pertanto, io penso che sarà molto difficile compensare con sovvenzioni le perdite di entrate per i comuni rurali colpiti.
Dobbiamo imprimerci questo aspetto nella memoria per ricordarcene nelle nostre varie politiche.
E' vero che il problema del settore del legno è estremamente complesso.
Lei ha parlato di sblocco di fondi per lo stoccaggio del legname per evitare che si deprezzi.
D' altro canto, anche i comuni che non sono stati colpiti dalla tempesta subiranno un danno poiché L' Ufficio nazionale per le foreste ha deciso di bloccare il taglio forestale per quattro anni.
Quindi quei comuni che non hanno subito perdite, assisteranno comunque a un calo delle loro entrate.
Tutto ciò per dirle che il problema è molto complesso e ringrazio nuovamente la Commissione di approfondire il più possibile l' analisi della situazione.
Vorrei altresì attirare la sua attenzione sul fatto che certamente si sono prodotte delle catastrofi economiche ma quelle ecologiche debbono ancora venire.
Lei stesso, signor Commissario, lo ha detto, queste catastrofi, queste tempeste non sono sempre naturali e noi pensiamo che si tratti dei primi segni del cambiamento climatico.
Quindi dobbiamo rivedere le nostre politiche per includervi anche questo dato.
Signor Presidente, tutti coloro che sono giunti qui in automobile, in treno o in aereo hanno potuto constatare l' ampiezza dei danni causati soprattutto in Francia dagli uragani di inaudita violenza che hanno colpito l' Europa alla fine del mese scorso.
Di fronte a una catastrofe di tale portata cosa possono fare gli eletti del Parlamento europeo?
Anzi tutto, tengo a salutare tutti i miei colleghi sindaci, gli eletti locali, che giorno dopo giorno, hanno dovuto rassicurare la popolazione, organizzare la solidarietà, cooperare con i servizi pubblici.
Hanno meritato la fiducia dei loro concittadini.
Voglio poi ringraziare i servizi di soccorso e le forze armate dei paesi membri dell' Unione europea che nell' ambito di una cooperazione intergovernativa esemplare, sono accorsi a sostenere gli sforzi dei loro colleghi francesi.
M' interrogo anche sulla paradossale situazione in cui ci troviamo per quanto concerne l' aiuto d' urgenza.
Se questa catastrofe avesse avuto luogo in Guatemala o in Turchia, avremmo potuto far intervenire immediatamente il bilancio comunitario a profitto delle vittime, ma nulla del genere è possibile nei nostri paesi per mancanza di una linea di bilancio adeguata.
Dobbiamo anche chiedere alla Commissione di non impedire agli enti locali e agli Stati membri di venire in aiuto delle imprese sinistrate dalla catastrofe, in nome di un' applicazione troppo severa delle regole di concorrenza comunitarie.
Sto pensando in particolare alle imprese ittiche e di molluschicoltura duramente colpite.
Occorre, come lei ha detto signor Commissario, che le interruzioni forzate d' attività possano essere indennizzate e che per gli investimenti, totalmente da rifare, si possa ricorrere allo SFOP.
Credo inoltre che l' applicazione automatica dei POP non sia più opportuna nelle regioni costiere sinistrate.
Chiedo quindi alla Commissione di rinunciarvi per aiutare invece i professionisti del mare a procedere ai nuovi investimenti che per loro sono urgenti.
Signor Presidente, onorevoli colleghi, le tempeste che hanno devastato la Francia nella notte del 26 e 27 dicembre hanno provocato 90 vittime e danni per 75 miliardi di franchi, 11 miliardi di euro.
Circa tre settimane dopo la catastrofe, ancora migliaia di persone sono prive di elettricità e di telefono, 500.000 ettari di foreste e 100 milioni di metri cubi distrutti, colpito anche il patrimonio storico, come dimostra il triste esempio del parco di Versailles.
E' normale che dinanzi a un tale disastro entri in gioco la solidarietà nazionale e europea a favore delle regioni sinistrate e delle persone più colpite.
Gli oratori che mi hanno preceduto lo hanno fatto notare e lei, signor Commissario, rispondendo al mio collega, onorevole Jean-Claude Martinez, sul dramma delle inondazioni di novembre nel sud-ovest della Francia, ha dichiarato di prendere atto con preoccupazione delle catastrofi ma di non poter far altro che ricordare la soppressione della linea di bilancio sugli stanziamenti d' urgenza per le catastrofi naturali.
In tal modo si giunge al paradosso scioccante che è stato sottolineato dall' oratore precedente secondo il quale è più facile, molto più facile, aiutare le vittime di catastrofi naturali al di fuori dell' Unione che sul suo territorio.
Lei si limita, e la comprendiamo, Signor Commissario, a rinviarci a un' ipotetica e lontana possibilità di beneficiare dei Fondi strutturali del nuovo obiettivo 2 o del regime transitorio degli obiettivi 2 e 5b.
Questi sono i termini della lettera che lei ha inviato al mio collega l' 11 gennaio 2000.
Ho la copia a sua disposizione.
Noi capiamo perfettamente la sua impossibilità di dire di più visto il comportamento irresponsabile non soltanto della Commissione ma anche di questo Parlamento, capiamo la sua impossibilità di agire per mancanza di un quadro giuridico e finanziario, ma di grazia, la prego, e lo dico senza alcuna aggressività nei suoi confronti, non ci faccia passare come aiuto alle vittime della tempesta, stanziamenti che erano già stati previsti anteriormente, nell' ambito di una politica regionale che qui non c' entra affatto.
E' necessario pertanto, ristabilire tramite un bilancio suppletivo, la linea creditizia che ci era stata attribuita a titolo delle catastrofi naturali.
Bisogna utilizzare gli stanziamenti di aiuto previsti al Vertice di Berlino e occorre modificare la politica forestale praticata dalla maggior parte degli Stati dell' Unione, ma questo è un altro problema.
Signor Presidente, signor Commissario, onorevoli colleghi, l' Europa è messa a dura prova in questo inizio di millennio.
In primo luogo, mi preme esprimere la mia profonda simpatia alle famiglie in lutto a causa delle tempeste che hanno devastato l' Europa nel dicembre scorso.
La tempesta è una catastrofe ecologica senza precedenti per le nostre foreste.
Mi permetta di rivolgere un pensiero particolare alle foreste della mia regione, la Lorena, che sono state in gran parte distrutte.
Mi congratulo con le autorità territoriali, con i volontari, e con le imprese pubbliche per la loro mobilitazione esemplare anche se purtroppo non sono giunti alla fine delle loro pene.
E' dovere dell' Europa sostenerli e completare così l' impegno dei governi degli Stati membri colpiti dalla catastrofe.
Accolgo con piacere la dichiarazione del Commissario Barnier e mi rallegro delle misure annunciate dalla Commissione.
Non dimentico certo la dimensione economica della questione, il settore del legno è distrutto e tutta una popolazione ne subisce gli effetti drammatici.
Il programma d' azione comunitario a favore della protezione civile, istituito con decisione del Consiglio del 9 dicembre scorso, ha avuto inizio il 1º gennaio 2000.
Chiedo agli Stati di cogliere questa occasione per far funzionare questo programma a pieno ritmo.
Se è stato efficace in taluni settori - e non dubito della sincerità delle parole del Commissario Barnier - deploro che proceda stentatamente nel settore silvicolo.
Nell' attesa che a livello comunitario siano sbloccati i fondi, occorre dare priorità all' aiuto materiale nel quadro degli scambi di partenariato fra Stati membri.
Pertanto, è urgente rafforzare la rete viaria forestale e ripristinarla il più presto possibile.
Il prestito di materiale forestale e la messa a disposizione di personale qualificato in campo forestale rientrano anch' essi in questo dispositivo.
La sfida successiva consisterà nell' evitare i problemi fitosanitari legati all' abbandono di volumi considerevoli di legname in foresta, e le contaminazioni della falda freatica dovute allo stoccaggio altrettanto rilevante del legname.
Infine è essenziale rallentare lo sfruttamento dei boschi da taglio per agevolare l' acquisto degli alberi abbattuti dalle intemperie.
Queste vendite di legname dovranno essere sostenute con una solida copertura dei mass media a livello di Stati membri.
L' aiuto alla rimozione del legname costituisce, naturalmente, soltanto la prima fase di un sostegno che prenderà la forma di aiuto alla ricostituzione delle foreste e al riassetto dello spazio rurale.
Invito la Commissione ad includere questi aspetti in un lavoro di riflessione sulla gestione del dopo emergenza.
Ecco una triste occasione che l' Europa deve cogliere per rinnovare il suo patrimonio forestale a misura del ruolo che esso svolge nella conservazione della vita naturale e dell' ambiente nonché nell' economia dei nostri paesi.
Ora, è il momento della solidarietà e della cooperazione fra Stati membri per far fronte a una calamità ecologica ed economica.
E' compito dell' Europa proporre azioni prioritarie di salvaguardia della filiera del legname affinché questa solidarietà assuma il suo pieno significato.
L'uragano Lothar deve essere per noi l'occasione per abbandonare il principio esclusivo della riparazione, riemerso chiaramente anche in questo dibattito, per abbracciare quello della prevenzione che includa la responsabilità dell'agente potenziale.
Occorre accelerare i progetti già in atto.
I disegni attuali della Commissione non permettono di rispettare gli impegni di Kyoto.
A mio parere il commercio dei permessi di emissione è immorale e sposta soltanto il problema invece di risolverlo.
Nel medio periodo l'intero sistema fiscale deve diventare più ecologico.
E' necessario accelerare la realizzazione di quanto previsto dal Libro bianco sulle fonti energetiche rinnovabili, per ottenere una riduzione massiccia dei gas a effetto serra.
Quanto la nuova Commissione ha finora presentato in questo senso non ci soddisfa ed è di gran lunga insufficiente!

Signor Commissario, signor Presidente, onorevoli colleghi, Lothar era un nome proprio qualsiasi prima di acquistare una triste notorietà con l'uragano omonimo che ha spazzato l'Europa, mietendo numerose vittime, soprattutto in Francia e in Germania, ma anche in Svizzera, e lasciandosi alle spalle una scia di devastazione.
Il vento ha avuto la meglio su tralicci delle linee elettriche, tetti, segnali stradali e anche sulla foresta.
Si tratta solo di stime, ma abbiamo sentito che in tutta Europa in brevissimo tempo la tempesta ha prodotto circa 120 milioni di metri cubi di legname.
L'ho ascoltata con molta attenzione, signor Commissario, e apprezzo molto che andrà in Francia e in Germania a constatare l'entità dei danni.
Durante la sua prossima visita nella Foresta nera, la signora Commissario Schreyer potrebbe sentirsi chiedere da qualche agricoltore quale tipo di aiuto la Commissione possa fornirgli, come l'Europa possa aiutare il singolo.
Che cosa dirà al proprietario di un'azienda forestale che non si trova nell'area dell'obiettivo 2 o 5b?
Cosa risponderà la Commissione durante il sopralluogo, quando direte a queste persone che promuoviamo la costruzione di strade, di argini, vogliamo ricostruire il patrimonio culturale, vogliamo creare un' offerta turistica e via dicendo.?
Sono tutti consigli dati con le migliori intenzioni, ma io che provengo da un'azienda forestale nel nord della Germania le posso assicurare che nella nostra regione sentiamo fin da ora l'effetto di questa devastazione enorme.
Non si procede al necessario diradamento, i boschi non sono curati in maniera adeguata.
Quello che serve urgentemente da parte della Commissione è un sì agli aiuti nazionali, perché non si torni a parlare in un secondo tempo di qualche situazione concorrenziale.
- (DE) Signor Presidente, signor Commissario, onorevoli colleghi, consentitemi prima di tutto di richiamare la vostra attenzione su due fatti.
Primo: all'inizio del 1999 la NATO, con il concorso della maggior parte degli Stati membri dell'Unione europea, ha raso al suolo il Kosovo con le bombe in nome della libertà.
Ora stiamo profondendo sforzi immani per rimettere in piedi quel paese e aiutare la sua gente. A ragione.
Secondo: alla fine del 1999 alcune tempeste di inaudita intensità hanno seminato morte e distruzione in vaste aree dell'Unione europea.
La Commissione di Bruxelles ha risposto alle grida di aiuto delle vittime con un'alzata di spalle.
Non ne abbiamo i mezzi e le risorse, si diceva.

Questo è falso, onorevoli colleghi, e nessuno può capire questo atteggiamento, tanto meno chi vede minacciata la propria sopravvivenza economica.
La gente dell'Unione europea si aspetta solidarietà, anche all'interno di questa Comunità, e io affermo che ha diritto alla solidarietà.
Il Parlamento europeo nei momenti d'emergenza deve adoperarsi affinché queste attese trovino una risposta.
Esigo che la Commissione non si faccia pregare e vada incontro alle vittime del maltempo con proposte concrete.
La Commissione sa meglio di qualsiasi altra organizzazione o autorità locale come intervenire.
Onorevoli colleghi, chiedo il vostro appoggio quando si tratta di fare capire alla Commissione che quello che manca non è la possibilità di dare aiuti, ma piuttosto la buona volontà in qualche ufficio di Bruxelles!
Consentitemi ancora un'osservazione.
Non tanto le conseguenze dell'uragano, quanto il disastro della petroliera al largo delle coste francesi ha evidenziato con tutta chiarezza che anche a proposito di un altro argomento alla Commissione serve il nostro aiuto per capire: l'Unione europea ha un bisogno urgente di regole sulla responsabilità ambientale.
Non è più sostenibile che la collettività debba pagare i danni causati da singole persone, spesso con attività criminose.
Dobbiamo introdurre la responsabilità per chi causa ogni sorta di danni al nostro ambiente, perché così ci penserà due volte prima di effettuare trasporti di greggio con una petroliera sul punto di sfasciarsi.
Oltre cinque anni fa, nel 1994, quando sono diventata membro della commissione giuridica di questo Parlamento, mi è stata assegnata la stesura della relazione sulla responsabilità ambientale.
E' da quel giorno che attendo un'iniziativa della Commissione che mi dia materia per lavorare.
Occorre mettere al più presto fine a questo scandalo, e spero che in febbraio la discussione su questo dossier non sia aggiornata per l'ennesima volta!
- (DE) Signor Presidente, signor Commissario, in fondo la tempesta che ha segnato il volgere del secolo dovrebbe indurci a riflettere su alcune problematiche.
Si è visto chiaramente che l'uomo, oggi come sempre, non è in grado di sfuggire alle catastrofi naturali.
Le catastrofi naturali ci sono sempre state e ci saranno anche in futuro.
E' naturale che a questo proposito occorre dare prova di solidarietà.
E' fuori dubbio che serve un servizio di protezione civile paneuropeo, e nel bilancio dell'Unione europea deve essere prevista una linea di bilancio per le catastrofi naturali.
Ma la cosa più importante è riconoscere il principio che nel rapporto natura-uomo è sempre l'uomo quello che sbaglia, perpetuando i suoi errori talvolta per secoli. La natura non sbaglia mai, perché non può sbagliare.
I danni, nel caso in discussione, dipendono dalla densità abitativa, dalla forma delle infrastrutture e ovviamente dalle tante monoculture, se parliamo di foreste.
E' evidente che dobbiamo prestare tutto l'aiuto possibile, ma facendolo dobbiamo tenere presente che i cavi elettrici e telefonici in futuro potrebbero essere interrati più spesso.
Dobbiamo abbreviare i cicli e garantire il rimboschimento con boschi misti, più stabili delle monoculture.
Il dibattito più importante in questo contesto è quello sul clima.
In Europa siamo privilegiati perché abbiamo la corrente del Golfo e perché questa funziona ancora.
L'America e il Sudest asiatico stanno molto peggio di noi in fatto di tempeste.
Per fortuna abbiamo la corrente del Golfo, ma anche noi come gli altri siamo soggetti all'effetto serra, e quest'ultimo è in parte causato dall'uomo, per quanto sia difficile dimostrare matematicamente il cambiamento climatico.
Dobbiamo prestare maggiore attenzione alle raccomandazioni della conferenza di Kyoto sull'ambiente.
Dobbiamo ridurre le emissioni di CO2, utilizzare fonti energetiche rinnovabili e in questo contesto chiederci quale sia lo stato di salute delle foreste europee.
Signor Presidente, credo che ciò che dobbiamo deplorare prima di ogni altra cosa sia la perdita di vite umane.
Una perdita irreparabile.
In secondo luogo, accogliamo con favore la solidarietà emersa fra i dipartimenti e i cittadini francesi, nonché quella manifestata dagli altri paesi alla Francia, lo Stato più colpito.
Dato il pochissimo tempo a mia disposizione, signor Presidente, mi limiterò a porre l'accento su due aspetti della nostra risoluzione.
Il primo aspetto mi pare implicitamente riconosciuto dal Commissario, quando si domanda se si tratti di calamità naturali o meno.
In altre parole, gli esperti sono sempre più convinti che il cambiamento climatico e, in generale, le attività umane abbiano un legame con l'aumento delle calamità naturali registrato in questi ultimi anni.
Di fatto, in quest'ultimo decennio la temperatura è salita più che nel resto dell'intero secolo.
Ecco perché l'Europa deve impegnarsi con chiarezza nei confronti del protocollo di Kyoto e farsi promotrice di proposte concrete.
In secondo luogo, sono stata relatrice sul tema della protezione civile in Europa, e mi trovo completamente d'accordo con il Commissario quando propone di dar vita a un corpo di protezione civile europeo.
Inoltre, trattandosi di una straordinaria situazione di calamità, occorre fare uso di una linea di bilancio straordinaria.
Innanzi tutto desideriamo esprimere la nostra solidarietà alle famiglie che hanno perso dei cari in questa terribile tragedia e alle loro comunità.
E' proprio la perdita di vite umane che rende questo disastro tanto straordinario per l' Europa.
E' deplorevole non disporre di uno strumento che consenta di prestare assistenza in simili circostanze.
Ringrazio il Commissario per la sua esauriente dichiarazione sull' argomento e per aver suggerito di organizzarci a livello europeo per prestare assistenza agli Stati membri e alle regioni colpiti da simili tragedie: ciò è importante.
Un altro aspetto dobbiamo tenere a mente: in passato avevamo una linea di bilancio, limitata sì, che non bastava certo a fare molto, ma che in ripetute occasioni è stata strumentalizzata da deputati di questo Parlamento per proporre interventi anche in casi di disastri non gravi.
I funzionari e i Ministri degli Stati membri si recavano a Bruxelles, scambiavano due parole in privato con la Commissione, ottenevano una manciata di euro e si fregiavano del risultato politico di potersi presentare nelle proprie circoscrizioni forti degli aiuti ottenuti.
Questo per dire che la linea di bilancio in questione non era molto popolare quando è stata abolita.
Ritengo che tale linea di bilancio debba essere ripristinata.
In occasione del terremoto in Grecia, un grande disastro, la Comunità non disponeva di uno strumento per manifestare la propria solidarietà e partecipazione alla popolazione greca esattamente come nel caso delle inondazioni in Francia e di quest' ultima catastrofe.
Si tratta di grandi disastri, dovremmo avere un qualche strumento e invece non ne disponiamo; dovremmo allora reintegrarlo e adottare regole severe di modo che vi si possa fare ricorso solo in caso di disastro grave.
I fondi risparmiati potrebbero essere riportati di anno in anno così da disporre di uno strumento di intervento nel caso si verifichi un evento di particolare gravità.
Questa volta l' Irlanda non è stata colpita in modo pesante, nonostante le numerose forti tempeste di vento nell' Atlantico.
Anche in Irlanda abbiamo avuto inondazioni e desidero esprimere la mia solidarietà alle popolazioni irlandesi che ne sono state colpite.
Onorevoli colleghi, non dovremmo avere la memoria corta.
E' vero che Consiglio e Parlamento, congiuntamente, hanno deciso di sopprimere la linea di bilancio per l' aiuto d' urgenza.
E' vero anche che c' è molto denaro europeo come ha indicato il Commissario Barnier: per l' ostricoltura e l' agricoltura si ricorrerebbe all' articolo 30 del regolamento sullo sviluppo rurale e per la silvicoltura all' articolo 33, per le imprese alle deroghe previste al diritto di concorrenza di cui all' articolo 87, paragrafo 2 del Trattato, per le strutture pubbliche ai Fondi strutturali.
Ciò non toglie che, per manifestare una solidarietà concreta e attiva, non sarà sbloccato un centesimo di più di quanto già distribuito prima della tempesta.
Per gli Stati si tratta semplicemente del gioco dei vasi comunicanti e di prendere da una parte ciò che danno dall' altra.
Ma non basta e sono lieto che il Commissario Barnier abbia evocato un' idea che mi sta a cuore e che d' altro canto ho espresso in occasione degli auguri che a Bordeaux ho rivolto alla stampa e cioè l' elaborazione di una politica rafforzata di protezione civile europea.
Credo che per nostri cittadini l' urgenza debba essere tangibile se vogliamo che la cittadinanza europea che noi auspichiamo esista, se vogliamo che questo mandato, che la nostra Presidente, onorevole Fontaine, ha voluto caratterizzare con il ravvicinamento dell' Unione ai cittadini europei, sia reale.
Quindi un eurocorpo di protezione civile, l' istituzione di autentici Caschi blu del soccorso civile, presenti sui luoghi in difficoltà all' interno dell' Unione, visto che al presente non disponiamo di procedure d' urgenza, ma se necessario anche all' esterno, in Venezuela o altrove, credo che sarebbe qualcosa che dovremmo chiedere con forza.
Mi preme dire al Commissario Barnier che in me troverà sempre un alleato attivo a favore di questa idea che reputo generosa ed europea.
- (DE) Signor Presidente, signor Commissario, onorevoli colleghi, l'Europa è un luogo relativamente al riparo dalle tempeste se la confrontiamo con altre aree del mondo; eppure le tempeste dell'ultima settimana di dicembre hanno dimostrato quali conseguenze ne possano derivare e quali immensi problemi ci attendano nel futuro.
Chiunque sia venuto a Strasburgo in macchina o in treno ha potuto costatare con i propri occhi gli effetti della tempesta anche in Alsazia.
Vorrei esprimere prima di tutto la mia simpatia a tutti i cittadini delle regioni devastate dal maltempo, sottolineando al contempo l'importanza che gli aiuti per le regioni e per le persone colpite rivestono agli occhi di questo Parlamento.
Sappiamo tutti che già domani altre regioni europee potrebbero essere colpite da un destino analogo.
Si tratta ora di rimuovere al più presto il legname danneggiato; è infatti risaputo che ogni ritardo nella sistemazione dei danni può causare disastri ancora maggiori, dando per esempio spazio alla diffusione di parassiti come gli ipidi, con conseguenze secondarie al momento non stimabili.
Ecco perché occorre assolutamente rimuovere gli alberi danneggiati prima dell'inizio della stagione calda.
Ci vorranno decenni prima di poter quantificare l'esatta portata dei danni all'economia forestale.
Sappiamo infatti tutti che un albero non cresce in pochi anni; in quest'ambito si ragiona in decenni.
Vorrei inoltre fare presente che la silvicoltura non serve certo solo alla produzione di legname, ma che il bosco in alcune regioni assolve anche un'essenziale funzione di protezione e tutela.
Sono quindi orgogliosa di poter dire che i lavoratori austriaci del comparto sono anche pronti a...
(Il Presidente interrompe l'oratrice)
Signor Presidente, esprimo la nostra profonda solidarietà a tutti coloro che sono stati colpiti dalle tempeste.
Talvolta all' interno della Comunità non ci rendiamo veramente conto di quello che succede in altri paesi; in Irlanda si è parlato pochissimo della petroliera colata a picco.
Mi è stato chiesto di presentare gli effetti delle tempeste in Irlanda.
Abbiamo avuto venti fortissimi e precipitazioni prolungate e di portata eccezionale che, non bastassero gli altri problemi esistenti, hanno inondato migliaia di acri di terreno, in alcuni punti con masse d' acqua fino a quattro metri di altezza.
Gli abitanti hanno sperimentato la sventura di vedere allagate case e fattorie, il disagio di non disporre di servizi igienici, né acqua potabile e il disastro ambientale della contaminazione dell' acqua da colibatteri.
Ho parlato con agricoltori che hanno visto abortire le proprie pecore che avevano bevuto acqua contaminata.
Gli habitat naturali sono andati distrutti.
Chiedo quindi di tenere presente l' Irlanda in queste particolari circostanze.
Ringrazio il Commissario e sostengo con convinzione la sua idea di un protezione civile europea.
- (DE) Signor Presidente, signor Commissario, onorevoli colleghi, vorrei esprimere anch'io la mia solidarietà con le vittime del maltempo e ribadire l'importanza in tutta Europa della silvicoltura, la quale risentirà di ripercussioni massicce in tutto il continente.
Penso che occorra riflettere sul modo di affrontare tali problemi nel lungo termine.
Non chiediamo certo un'organizzazione di mercato per le foreste, ma dovremmo forse dare vita a un sistema che consenta di mitigare in qualche modo gli effetti di questo tipo per le vittime, forse anche in collaborazione con il settore assicurativo privato.
Purtroppo dovremo attenderci altre catastrofi del genere anche in futuro.
Ci sono indizi, non prove, com'è già stato detto ma chiari indizi, che l'aumento delle tempeste in tutto il mondo sia ricollegabile al disastro climatico.
Ovviamente gli scienziati non concordano ancora, ma in maggioranza sono relativamente sicuri che, se le emissioni di gas a effetto serra restano ai livelli attuali, nel secolo appena iniziato dovremo affrontare ancora più numerose e peggiori tempeste.
Penso che sarebbe il caso di ricordarci della proposta fatta in quest'Aula da un nostro ex collega, Tom Spencer, di non attribuire agli uragani nomi femminili o maschili qualsiasi, bensì i nomi dei responsabili dell'effetto serra - allora fece i nomi dei grandi gruppi petroliferi.
Shell e BP andrebbero certo esclusi da questa lista, dato che hanno cambiato politica e non puntano più solo sulla vendita di combustibili fossili dannosi per il clima ma stanno investendo anche in forme di energia sostenibili.
Dobbiamo guardare le cose nella giusta prospettiva. Non concordo con chi afferma genericamente che l'effetto serra è responsabile di quest'uragano, ma ritengo sia abbastanza certo che dobbiamo temere ulteriori catastrofi se non cambiamo rotta al più presto!
Sicurezza alimentare
L' ordine del giorno reca la comunicazione della Commissione sulla sicurezza alimentare.
Signor Presidente, mi rallegro di poter cogliere la prima opportunità utile per illustrare al Parlamento le grandi linee del Libro bianco della Commissione sulla sicurezza alimentare approvato mercoledì scorso, 12 gennaio, in associazione con il collega, Commissario Liikanen.
Nella mia audizione a settembre avevo promesso una presentazione tempestiva del Libro bianco.
Sono lieto che ciò sia stato possibile in tempi tanto brevi.
Il Libro bianco rappresenta il risultato di tre, quattro mesi di intenso lavoro da quando la Commissione è stata nominata a settembre.
Esso riprende le ampie consultazioni svoltesi nel corso degli ultimi due anni e cioè dalla pubblicazione del Libro verde della Commissione sulla legislazione alimentare e riflette altresì le esperienze maturate in occasione delle recenti crisi alimentari dovute alla diossina, ai fanghi di depurazione come pure alla ESB.
Il Libro bianco riflette altresì le preoccupazioni espresse da questo Parlamento al Presidente Prodi e al sottoscritto nelle molteplici occasioni nelle quali si è tenuto in Aula un dibattito sulla sicurezza alimentare da quando la Commissione si è insediata.
E' superfluo ricordare che la fiducia dei consumatori nel regime europeo di sicurezza alimentare ha subito notevoli batoste a causa delle crisi e degli allarmi degli ultimi anni e dei mesi recenti.
La Commissione ha assunto pienamente l' impegno di ricostruire tale fiducia attuando il regime di sicurezza alimentare più aggiornato e più efficace del mondo.
La settimana scorsa, in occasione della presentazione ufficiale del Libro bianco, ho affermato che il carrello della spesa è una delle armi più potenti del mondo.
I consumatori europei operano le proprie decisioni con incomparabile discernimento: se la loro fiducia è intaccata ciò si riflette su come fanno la spesa, con conseguenze pesanti sugli agricoltori, i produttori e l' industria in generale.
In un settore che fattura qualcosa come 600 miliardi di euro all' anno, anche una lieve incrinatura nel livello di fiducia può produrre effetti significativi.
Il settore agroalimentare e agricolo insieme contano più di 10 milioni di addetti: è necessario un clima di grande fiducia per promuovere l' occupazione e la competitività.
La crisi di fiducia inevitabilmente ha anche comportato, purtroppo, un' erosione della fiducia dei consumatori nei sistemi e nelle istituzioni nazionali e europee preposte a controllare e a garantire gli standard più elevati per la sicurezza alimentare.
Detto questo, mi preme puntualizzare che l' Europa comunque dispone di una delle migliori industrie alimentari del mondo e anche di uno dei sistemi di controllo degli alimenti più sicuri: la sfida è fare sì che il nostro sistema diventi il migliore in assoluto.
Il Libro bianco sulla sicurezza alimentare si prefigge sostanzialmente di emanare la legislazione e porre in essere le strutture atte a garantire il livello più elevato possibile di protezione della salute dei consumatori in relazione al consumo di alimenti.
La Commissione sta mettendo a punto un' agenda ambiziosa e impegnativa e avremo bisogno di contare sul pieno sostegno del Parlamento per realizzare le nostre ambizioni secondo la tabella di marcia che ci siamo dati, così come ci servirà tutto l' appoggio del Consiglio e delle altre parti in causa.
Il Libro bianco sulla sicurezza alimentare illustra una serie composita di azioni necessarie per completare e modernizzare la legislazione alimentare comunitaria vigente.
Si tratta di misure intese a rendere la nostra legislazione più coerente, più comprensibile e più flessibile.
Vogliamo promuovere una migliore applicazione delle disposizioni e offrire ai consumatori una maggiore trasparenza.
Il piano d' azione particolareggiato per la sicurezza alimentare illustrato nel Libro bianco contiene una precisa tabella di marcia per i prossimi tre anni.
Sono previste più di 80 misure e il nostro obiettivo è mettere a punto una legislazione alimentare coerente e aggiornata entro la fine del 2002.
Stiamo altresì vagliando la possibilità di istituire entro il 2002 un' Autorità alimentare europea come complemento essenziale del nuovo regime di sicurezza alimentare.
Tale idea sarà occasione di approfondito esame e dibattito e del resto ha già suscitato numerosi commenti anche da parte degli onorevoli parlamentari.
Il capitolo del Libro bianco relativo all' Autorità alimentare europea ha chiaramente la vocazione di suscitare commenti e osservazioni, che ci aspettiamo di ricevere entro la fine di aprile.
Tornerò tra breve al processo di consultazione.
La Commissione ritiene necessari interventi strutturali profondi sul nostro sistema di sicurezza alimentare al fine di conseguire il duplice obiettivo di garantire gli standard più elevati di sicurezza alimentare e di riconquistare la fiducia dei consumatori.
Per quale motivo un' Autorità alimentare europea dovrebbe essere parte integrante di tale trasformazione?
La prima grande preoccupazione verte sull' indipendenza.
I principali attori, a partire dai consumatori stessi, auspicano un sistema che sia indipendente e che sia percepito in quanto tale rispetto agli interessi costituiti del settore.
E' nostro dovere poi garantire l' eccellenza e la trasparenza.
Negli ultimi anni, dalla riforma del sistema della consulenza scientifica in seguito alla crisi dell' ESB, abbiamo realizzato progressi tangibili, ma la Commissione ritiene che si debba fare di più.
Dobbiamo mettere a punto un sistema di valutazione del rischio che sia permanente, autenticamente indipendente, eccellente e trasparente.
Il compito principale dell' autorità sarà la valutazione del rischio in materia di sicurezza alimentare.
Secondo le nostre intenzioni il lavoro svolto dagli attuali cinque comitati scientifici che si occupano di sicurezza alimentare dovrà essere demandato all' Autorità, magari non secondo la forma o la struttura attuale, su questo sentiremo le varie opinioni prima di presentare una proposta definitiva sull' istituzione dell' autorità.
Evidentemente un semplice scambio di poltrone non sarebbe sufficiente: come si legge chiaramente nel Libro bianco la nuova Autorità deve essere una struttura che comporti un valore aggiunto.
Sono del parere che l' attuale sistema di consulenza scientifica vada rafforzato: secondo me all' interno dell' Autorità gli scienziati indipendenti dovrebbero disporre di un ausilio, anche scientifico, molto maggiore.
Nelle mie intenzioni la nuova Autorità dovrebbe svolgere un ruolo molto più propositivo rispetto al sistema attuale: dovrebbe anticipare, invece che limitarsi a reagire, identificare i problemi prima che scoppino le crisi.
Questo approccio propositivo dovrebbe rappresentare appunto la caratteristica propria dell' Autorità.
In tal senso il Libro bianco identifica una serie di nuovi ambiti che potrebbero diventare di competenza dell' Autorità: la raccolta esauriente di informazioni, il ruolo di sorveglianza, il coordinamento delle informazioni scientifiche all' interno dell' Unione e ancora la realizzazione di potenti reti di collegamento con le agenzie e gli organismi degli Stati membri competenti per la sicurezza alimentare.
Nel mandato dell' Autorità secondo noi dovrebbe figurare anche un migliore sistema di allerta rapida per l' alimentazione umana e i mangimi per animali.
La Commissione ha deciso che non sarebbe opportuno né fattibile affidare all' Autorità la competenza per la gestione del rischio; riteniamo piuttosto che le decisioni in materia debbano restare riservate alla Commissione, al Parlamento e al Consiglio.
Non credo di doverlo giustificare: sono fermamente convinto che si tratti della soluzione migliore.
Sicuramente qualcuno potrà sostenere che l' Autorità dovrebbe avere un potere legislativo ma è un parere che non accetto, anzi lo respingo con appassionata determinazione.
E' passato solo un anno da quando il Trattato è stato modificato per attribuire a questo Parlamento un ruolo di maggior peso nel processo legislativo: assegnare ora tale ruolo a un' autorità a mio avviso costituirebbe un passo indietro e un rilassamento del principio del controllo democratico.
Mi interessa molto sentire il parere del Parlamento su questo punto.
Si potrebbe sostenere, inoltre, che la Commissione, di fatto, potrebbe ignorare il parere della nuova Autorità.
Anche questa è una logica che non condivido: come potrebbe un Commissario competente per la sanità e la protezione dei consumatori respingere o ignorare un parere scientifico indipendente e circostanziato in materia di sicurezza alimentare?
Potrebbe mai essere nell' interesse dei cittadini europei?
Ritengo assolutamente di no, a meno che tale obiezione si fondi su argomentazioni scientifiche solidamente circostanziate, presentate razionalmente e pienamente giustificate.
Mi pare difficile prospettare una simile ipotesi.
Posso assicurarvi, oggi in questa sede, che la Commissione nell' esercizio della funzione di gestione del rischio terrà pienamente conto del parere scientifico dell' Autorità.
Ho già detto che l' Autorità sarà incaricata di stabilire delle reti di contatto con le agenzie e gli organismi nazionali per la sicurezza alimentare; si tratta di un compito di grande importanza.
Occorre promuovere una maggiore certezza nella scienza sulla quale si base la sicurezza alimentare nell' Unione europea.
L' Autorità deve assurgere a fonte autorevole di informazioni e pareri scientifici sulle questioni relative alla sicurezza alimentare.
Ciò non succederà automaticamente in virtù della semplice creazione di tale Autorità, ma avverrà progressivamente col tempo, mano a mano che crescerà la fiducia nei suoi confronti.
Non credo che si possa adottare un approccio normativo in materia di scienza e pareri scientifici.
Tuttavia, con l' evoluzione delle reti dinamiche collegate agli organismi e alle agenzie scientifiche nazionali, l' Autorità assumerà un ruolo di primo piano nel panorama europeo.
Sono ansioso di conoscere il parere del Parlamento anche su questo aspetto.
Come parte integrante di una struttura a valore aggiunto, il Libro bianco propone per l' Autorità un ruolo importante nella comunicazione del rischio: diffondere informazioni scientifiche complesse in modo comprensibile per i consumatori; fungere da perno naturale e indispensabile per l' accentramento di dati più aggiornati sul rischio; essere altamente visibile; comunicare le notizie positive sull' alimentazione e essere propositiva.
Il Libro bianco contiene proposte assai importanti anche in materia di controlli.
Si tratta di una componente fondamentale del sistema di controlli e cerca di garantire il rispetto della normativa comunitaria da parte degli Stati membri e gli operatori.
Nel settore dei controlli auspico un mercato interno veramente funzionante.
In tale contesto proponiamo anche di rafforzare in modo significativo la funzione di controllo esercitata dall' Ufficio alimentare e veterinario di Dublino.
Il quadro comunitario riformato sarebbe dunque costituito da tre pilastri: i criteri operativi fissati a livello comunitario, le linee direttrici per i controlli comunitari e la maggiore cooperazione amministrativa in materia di definizione e realizzazione dei controlli.
Nel contesto di tali proposte, che penso di poter presentare alla fine dell' anno, valuterò l' opportunità di attribuire alla Commissione poteri ulteriori rispetto alle procedure di infrazione vigenti, per esempio congelare finanziamenti comunitari o recuperare fondi già erogati allo Stato membro in questione.
Tali proposte rientrano nella nostra missione di raggiungere gli standard di sicurezza alimentare più elevati del mondo, di promuovere la fiducia dei consumatori e rafforzare i mercati per gli agricoltori e i produttori dell' Unione.
Accanto alle proposte di istituire una nuova Autorità alimentare europea e di rafforzare il sistema dei controlli a livello comunitario, il Libro bianco presenta un piano d' azione comprensivo di un' ampia gamma di misure intese a migliorare e rendere più coerente la legislazione comunitaria sui prodotti alimentari secondo il principio "from farm to table" , dall' azienda agricola alla tavola.
Esso contiene oltre 80 azioni distinte per il futuro e mira a colmare le lacune della legislazione vigente.
Il nuovo quadro normativo riguarderà i mangimi animali, la salute e il benessere degli animali, le norme igieniche, le sostanze contaminanti e i residui, i nuovi prodotti alimentari (novel food) , gli additivi, gli aromi, l' imballaggio e l' irradiamento.
Includerà una proposta di legislazione alimentare generale che incorpori i principi della sicurezza alimentare quali la responsabilità dei fabbricanti di mangimi, degli agricoltori e degli operatori alimentari, la rintracciabilità dei mangimi, degli alimenti e degli ingredienti, un' adeguata analisi del rischio tramite, ad esempio, la valutazione del rischio, - ovvero la consulenza scientifica e l' analisi delle informazioni - la gestione del rischio, - ovvero regolamentazione e controlli - la comunicazione del rischio e l' applicazione, se del caso, del principio di precauzione.
In merito al principio di precauzione, vorrei aggiungere che la Commissione sta terminando una comunicazione che penso verrà approvata prossimamente.
Sono ansioso di seguire lo scambio di vedute di questo pomeriggio con gli onorevoli parlamentari, i quali, mi rendo conto, avrebbero preferito di gran lunga che la discussione si fosse tenuta già la settimana scorsa, se avessimo potuto disporre di una sede parlamentare adeguata.
Comunque sia, visti i contatti che intrattengo con i presidenti delle competenti commissioni parlamentari, capisco che non è stato possibile, così come so che non mancheranno nei prossimi mesi le occasioni per discutere delle proposte del Libro bianco sull' Autorità.
Abbiamo a disposizione alcuni mesi per svolgere la necessaria discussione sulle idee della Commissione contenute nel Libro bianco in merito all' istituzione di un' Autorità alimentare europea.
Il Parlamento in questa discussione svolgerà un ruolo chiave.
Il Parlamento è stato il perno della risposta europea alla crisi dell' ESB e da allora si è particolarmente distinto nel farsi interprete delle preoccupazioni dei cittadini in materia di sicurezza alimentare.
Mi aspetto che il contributo del Parlamento al dibattito sull' Autorità sarà altrettanto incisivo e costruttivo.
E' vero che abbiamo a disposizione alcuni mesi prima della fine di aprile per discutere della questione e raccogliere le varie opinioni, ma mi rendo altrettanto conto che il calendario è molto stretto.
Chiedo pertanto al Parlamento di adottare le misure del caso per accelerare la formulazione del suo parere.
E' fondamentale che la Commissione possa beneficiare del contributo del Parlamento per delineare una componente tanto importante del nuovo sistema di protezione della salute dei consumatori e ricostruire così la fiducia dei consumatori nel regime di sicurezza alimentare dell'Unione europea.
L' Autorità alimentare europea sarà un ingrediente fondamentale del futuro sistema di sicurezza alimentare europeo; è importante che tutta la ricetta funzioni.
Signor Presidente, ringrazio il Commissario per la sua dichiarazione.
Desidero esprimere apprezzamento per la divisione del lavoro proposta e per il fatto che la gestione alimentare rimarrà di competenza delle Istituzioni europee, Commissione e Parlamento inclusi.
E' assolutamente un' impostazione corretta.
Tuttavia c' è una parola che non ho sentito pronunciare questo pomeriggio e spero che sia possibile discuterne in tutta franchezza.
Occorre una normativa alimentare, come lei ha detto, ed è necessario addivenire ad un accordo su questo elemento.
In questo processo, però, è importante che rientri la responsabilità: ecco la parola cui mi riferisco.
Il problema è che fino ad oggi sono sempre stati i contribuenti a pagare il conto quando qualcosa è andato storto e non può continuare così.
Di fronte a una crisi occorre chiarire in anticipo che in caso di difficoltà, chi ha causato il problema se ne deve assumere la responsabilità.
- (DE) Signor Presidente, è un buon Libro bianco quello che ci è stato illustrato ma non intendo parlare dell'Autorità alimentare.
Le mie domande riguardano l'elenco positivo per i mangimi.
A questo proposito il suo Libro bianco non è chiaro.
Quali scadenze ha previsto, quanto tempo le ci vorrà per stendere questo elenco positivo?
Quando le regole e i controlli saranno le medesime per la produzione di mangimi e per la produzione di alimenti umani?
E poi c'è l'ultima parte della mia domanda: quando i test per l'ESB diventeranno obbligatori in tutti gli Stati membri?
Anche per quanto concerne questi obblighi, il suo Libro bianco è rimasto un po' nel vago.
La ringrazio, signor Commissario, per la sua dichiarazione.
Credo che le linee da lei indicate per l' Autorità alimentare europea siano realistiche.
Gli Stati membri non accetterebbero un' agenzia di regolamentazione, quindi non avrebbe molto senso da parte sua proporne una.
Alcuni comparti dell' industria alimentare chiaramente necessitano di una normativa migliore e ciò vale evidentemente per i mangimi e gli alimenti animali.
Tuttavia, in qualità di presidente di una commissione che apparentemente nei prossimi tre anni si dovrà occupare quasi esclusivamente di questioni alimentari, mi incorre l' obbligo di formulare una domanda: se l' Europa dispone del sistema di controllo degli alimenti più sicuro, come lei ha detto, perché ci vogliono 24 tra direttive e regolamenti nuovi e 20 nuove direttive che modificano direttive esistenti?
Secondo, ciò non aggraverà forse il problema degli eccessi di regolamentazione a Bruxelles e delle lacune sul versante dell' applicazione negli Stati membri?
Siamo ansiosi di aprire un dialogo proficuo con lei su questi temi.
Per parlare poi dell' ampliamento: come intende la Commissione coinvolgere i paesi candidati nelle discussioni sulla nuova legislazione, visto che la Commissione si aspetta chiaramente che il Libro bianco rientri nell' acquis comunitario per il 2003?
Signor Presidente, ringrazio le onorevoli Ahern, Roth-Berendt e Jackson per l' apprezzamento espresso a favore del Libro bianco.
E' per me motivo di incoraggiamento e sono ansioso di continuare il dibattito con loro e con gli altri onorevoli parlamentari sui temi sollevati.
La onorevole Ahern ha sollevato il problema della responsabilità, che evidentemente il Libro bianco non tratta nello specifico, ad eccezione del riferimento alle future disposizioni - alcune già ne esistono - in materia di rintracciabilità.
A quel punto si potrà affrontare la questione della responsabilità.
Non ho considerato in modo approfondito e particolareggiato gli aspetti relativi alla responsabilità, nonostante la mia precedente esperienza professionale, ma ho la netta sensazione che ciò potrebbe avere implicazioni riferite alla sussidiarietà.
Tuttavia ho preso nota dell' osservazione e mi riservo di riflettere.
La onorevole Roth-Berendt mi ha rivolto una domanda su una lista positiva.
Ebbene, si tratta di una delle questioni di solito contenute negli allegati agli atti giuridici ed è nostra intenzione determinare una lista positiva per i mangimi.
La lista per il momento è, per così dire, negativa e può essere ampliata su richiesta.
La lista positiva è uno dei punti dell' allegato per cui è stata fissata una scadenza, appunto il 2002.
Il sistema di allerta rapida per i mangimi è una delle lacune che abbiamo identificato nella legislazione.
L' allerta rapida esiste per gli alimenti ma non per i mangimi.
E' increscioso e sbagliato e ci pare importante prendere atto di tale lacuna e emanare una normativa per colmarla ed è quanto faremo.
Il lavoro in relazione all' ESB negli Stati membri e l' introduzione di un sistema di test aleatori per identificare i livelli di infettività negli Stati membri ha carattere permanente. So che la onorevole Roth-Berendt mi ha fatto la stessa domanda in altre occasioni e io ho risposto che mi sembrava che le cose procedessero speditamente, ma mi dicono che la Commissione sta svolgendo una consultazione inter-servizi e se ne sta occupando.
Spero che la prossima volta che mi rivolgerà la domanda sarò in grado di fornirle qualche dettaglio in più.
La onorevole Jackson si è concentrata sulle 24 nuove proposte legislative e 20 modifiche a atti giuridici vigenti e si chiede se ciò non aggravi gli eccessi di regolamentazione.
Rispondo che gli atti normativi che abbiamo identificato servono a colmare un vuoto giuridico: non si tratta di istituire nuovi sistemi o emanare nuovi regolamenti, anche se in parte è così, ma di individuare e colmare le lacune e le carenze nella catena alimentare, dall' azienda agricola alla tavola del consumatore.
Si è fatto riferimento ai paesi candidati ed è un punto che abbiamo presente.
Gli standard della sicurezza alimentare e gli altri settori della sicurezza rivestono un' importanza cruciale nell' ottica dell' ampliamento e si tratta di un aspetto che ho sottoposto all' attenzione del Commissario Verheugen.
Signor Commissario, l'insipienza di alcuni Stati membri ha provocato una grave crisi alimentare in Europa, e purtroppo devo costatare ancora una volta con rabbia che al momento della presentazione di questa interessante relazione neppure un rappresentante del Consiglio è presente in Aula.
Mi piacerebbe sapere da lei come pensa di garantire che una tale nuova Autorità, non importa come si chiamerà alla fine, possa influenzare anche il Consiglio, chi la guiderà e da chi verranno i mandati.
Naturalmente non possiamo prescriverne i contenuti, ma sottolineo con forza che il Parlamento dopo Maastricht e Amsterdam vuole mantenere, se non accrescere, le sue prerogative.
Temo che ancora una volta si crei un organismo aleggiante sull' Europa come un satellite anonimo e che personalmente amo quanto il diavolo ama l'acqua santa. Spero vivamente che non si arrivi a questo!
Anch' io desidero esprimere il mio apprezzamento per il Libro bianco.
Le domando se ritiene che l' Autorità europea alimentare sarà abbastanza forte da prevenire scontri come la guerra della carne bovina e il rifiuto della Francia di abrogare il divieto di importazione.
Lei ha detto che la Commissione potrebbe congelare sovvenzioni e aiuti ai paesi che si comportano come la Francia.
Proporrebbe anche , per esempio, che la Commissione versi dei contributi a titolo temporaneo, come stanno chiedendo in questo momento gli agricoltori britannici?
Signor Presidente, signor Commissario, nel corso della conferenza stampa della scorsa settimana avevate affermato che l'autorità per il controllo alimentare dell'UE sarebbe stata dislocata in periferia, senza meglio entrare in dettagli.
Per esempio, l'Ufficio dell'UE dislocato a Dublino ha dimostrato che oggi le distanze fisiche non rappresentano più alcun ostacolo al lavoro e alla comunicazione efficiente.
Per quanto concerne la nuova autorità per il controllo alimentare, è stato affermato che il suo compito sarà quello di raccogliere e pubblicare le informazioni, coordinare le attività, elaborare raccomandazioni per l'industria alimentare e, così come è stato sottolineato, raccogliere i dati scientifici e divulgarli presso i consumatori.
Tutto ciò può essere svolto con i moderni strumenti informatici da tutti i paesi dell'Unione europea.
Chiederei ,quindi, su quali argomentazioni si basa la scelta della sede di questo ufficio?
In merito alla composizione dell' Autorità: innanzi tutto essa si avvarrà di scienziati interni che stabiliranno contatti e consulteranno scienziati esperti nelle discipline in esame a seconda dei casi.
Inoltre, l' Autorità per la sicurezza alimentare avrà un suo organo direttivo e avrete notato nel Libro bianco che non ne abbiamo specificato la natura.
E' un tema che pensiamo di discutere con il Parlamento nel corso delle prossime settimane e dei prossimi mesi.
Nelle miei intenzioni tale organo direttivo dovrebbe essere composto dalle parti in causa o dai loro rappresentanti.
Il suo ruolo dovrà essere delineato nel dettaglio nella proposta che sottoporrò alla Commissione in settembre.
Non lo abbiamo ancora fatto ma sarà fatto per settembre.
Non penso che tale organo direttivo potrà istruire gli scienziati su come svolgere il proprio lavoro, poiché ciò metterebbe a repentaglio l' indipendenza del parere scientifico, ma avrebbe un mandato generale, in particolare quello, ad esempio, di chiedere all' Autorità di studiare settori particolari nei quali è necessaria la ricerca.
L' onorevole Florenz chiede se il Parlamento avrà voce in capitolo.
Si tratta di una questione che va considerata e discussa e sulla quale probabilmente i pareri saranno contrastanti.
Qualcuno sosterrà che sarebbe inopportuno che il Parlamento, o membri del Parlamento - o addirittura persone nominate dal Parlamento - siano membri dell' organo direttivo.
Altri invece penseranno che sarebbe proficuo che il Parlamento, tramite persone da esso nominate o addirittura tramite i suoi deputati, abbia modo di discutere quali temi devono essere studiati.
E' una questione sulla quale vale la pena di riflettere ma che non è ancora stata decisa.
L' onorevole Florenz ha anche sollevato il problema dell' anonimato.

Sono lieto che lo abbia fatto perché è molto importante che l' autorità abbia un profilo elevato: deve essere visibile, conosciuta, i consumatori dell' Unione devono sapere dell' esistenza di un' Autorità alimentare.
Il direttore dell' Autorità dovrebbe essere una personalità nota, che potrebbe comparire regolarmente in televisione per parlare di argomenti attinenti agli alimenti, in particolare delle notizie positive collegate alla nutrizione e alla dieta, così che nell' eventualità di una nuova crisi alimentare i consumatori sarebbero consapevoli che una simile autorità esiste e ricorderebbero di averne sentito gli interventi in altre occasioni e quindi, si spera, avranno una base di fiducia nelle affermazioni dell' Autorità.
E' cruciale pertanto che l' Autorità non sia affatto anonima, ma visibile.
Farò tutto il possibile per promuovere questo ruolo di elevato profilo.
La onorevole Lynne chiede se l' Autorità sarà sufficientemente forte.
Nutro il sospetto che la domanda verta più che altro su dove cominciano e dove finiscono le competenze dell' Autorità europea da un lato e quelle delle agenzie nazionali per la sicurezza alimentare.
Ci dovrebbe essere un' interazione a livello scientifico.
Chiaramente non è auspicabile che gli scienziati che lavorano per l' Autorità alimentare europea, in quanto esperti interni o esterni, si vengano a trovare in disaccordo con i pareri scientifici formulati a livello degli Stati membri.
E' una situazione sgradevole che non vogliamo si presenti in futuro.
Diverse cose minacciano la fiducia dei consumatori, una di queste è la non informazione.
Ma anche un' informazione che riferisca un dissenso tra gli scienziati sul merito di questioni centrali relative alla sicurezza degli alimenti è motivo di grave preoccupazione.
Dobbiamo cercare di evitare che ciò si produca e porre in essere le strutture atte a promuovere una corretta diffusione delle informazioni tra scienziati, la consultazione e la discussione approfondite nonché l' opportunità e la facoltà per l' Autorità europea di consultare scienziati indipendenti in tutti gli Stati membri e anche al di fuori dell' Unione se del caso.
Nel tempo, come dicevo poco fa, il profilo dell' Autorità crescerà e anche la sua perizia, la sua autorità morale aumenteranno e miglioreranno cosicché le sue opinioni verranno accettate e non messe in dubbio.
Una simile situazione, per crearsi, ha bisogno di tempo.
La fiducia dei consumatori non si conquista per decreto, ma gradualmente.
Tuttavia la Commissione potrà sincerarsi dell' applicazione pratica dei pareri dell' Autorità grazie agli strumenti normativi che sono appannaggio della Commissione, del Parlamento e del Consiglio.
Mi rendo conto che si tratta di un processo che richiede tempi relativamente lunghi, ma credo che la traduzione in atti giuridici dei pareri dell' Autorità sia la strada maestra.
Il mancato rispetto delle norme comporta il ricorso alle normali procedure giudiziarie.
Uno dei temi che probabilmente ci troveremo ad affrontare col tempo è la tempestività della risposta in simili circostanze.
Spero che sia possibile fare qualcosa per accelerare i tempi delle procedure giudiziarie.
In relazione alle sovvenzioni e agli aiuti, in effetti si tratta di un tema che abbiamo considerato.
Sarà necessario sentire il parere dei servizi giuridici ed è quanto contiamo fare, soprattutto perché può essere uno strumento rapido di intervento in caso di mancata ottemperanza alla normativa comunitaria, in attesa di un pronunciamento da parte del giudice competente.
Per quanto riguarda poi la domanda della onorevole Lynne sui contributi a titolo temporaneo, direi che si tratta di una questione che può essere discussa dal Parlamento, visto le sue incidenze di bilancio.
La onorevole Myller mi ha chiesto dove avrà sede l' Autorità.
Non è stata adottata alcuna decisione, se non che probabilmente la sede sarà centrale piuttosto che dislocata in periferia.
So che l' Ufficio alimentare e veterinario si trova a Dublino e anche se si tratta del mio paese devo ammettere che non è certo il centro dell' Europa!
Ma l' Ufficio di Dublino non ha nulla a che vedere con l' Autorità alimentare europea: esso si compone di scienziati indipendenti e veterinari che viaggiano a partire da una località dotata di un aeroporto - ovviamente anche a Dublino abbiamo un aeroporto.
La situazione dell' Autorità alimentare europea è tutt' altra: essa deve essere vicina alla Commissione a causa della necessità di un' interazione tra gli scienziati che lavorano per l' Autorità e coloro di noi che si occupano di presentare le iniziative legislative.
Una parte importante della comunicazione tra le due Istituzioni evidentemente sarà garantire che quanti partecipano al processo legislativo comprendano chiaramente e perfettamente quello che gli scienziati intendono, i problemi che hanno identificato e la risposta legislativa necessaria.
Allo stesso modo gli scienziati vorranno disporre di qualche elemento introduttivo al sistema giuridico, al processo decisionale politico e al processo di elaborazione di proposte legislative per garantire che le norme risolvano i problemi che hanno individuato.
Mi pare auspicabile che una siffatta Autorità abbia una sede centrale.
Gli scienziati saranno interni ma sarà altrettanto necessario istituire rapporti di consulenza con altri scienziati e in questo caso, visto che dovranno viaggiare, sarebbe meglio che si recassero verso il centro, cioè lì dove hanno sede gli organi parlamentari, la Commissione e il Consiglio.
Questo è il mio giudizio in questo momento.
E' plausibile che sia materia di discussione in questa e altre sedi e ascolterò ogni suggerimento che mi verrà fatto, ma la mia conclusione preliminare è che l' Autorità dovrebbe avere una sede al centro dell' Unione piuttosto che in periferia.
Onorevoli colleghi, mi trovo in una spiacevole posizione poiché non è mia facoltà modificare l' ordine del giorno.
Vi suggerirei di sottoporre la questione ai vostri rispettivi gruppi politici e di sollevarla alla Conferenza dei presidenti di gruppo.
Se ritenete che lo spazio dedicato alle domande dopo una dichiarazione della Commissione sia importante, suggerisco di chiedere più tempo rispetto alla mezzora che è stata prevista.
In questa circostanza abbiamo avuto 6 minuti per le domande da parte dei deputati e 29 minuti per le risposte e la dichiarazione del Commissario.
Come avrete constatato mezzora non è sufficiente per una seduta di questa natura.
Spero che abbiate modo di discuterne nei gruppi politici perché in futuro si riservi un' organizzazione più strutturata a queste comunicazioni della Commissione.
La discussione è chiusa.
Tempo delle interrogazioni (Commissione)
L'ordine del giorno reca il Tempo delle interrogazioni (B5-0003/2000).
Esamineremo le interrogazioni rivolte alla Commissione.
Vi comunico che il tempo previsto per questo Tempo delle interrogazioni è di un'ora e 15 minuti circa.
Abbiamo operato una piccola riduzione rispetto ai tempi previsti perché oggi gli interpreti stanno prestando servizio in un turno continuato.
Ha facoltà l'onorevole Purvis per un richiamo al Regolamento.
Mi oppongo alla decisione di decurtare la durata del Tempo delle interrogazioni, che è una delle poche occasioni in cui i deputati di secondo piano hanno l' opportunità di prendere la parola e pertanto le chiedo formalmente di rispettare l' ora e mezza prevista dall' ordine del giorno per il Tempo delle interrogazioni.
Ciò è quanto l' ordine del giorno dispone e credo che dovremmo rispettarlo.
Onorevole collega, in realtà l'ordine del giorno prevedeva il Tempo delle interrogazioni alle 17.30, mentre potete ben vedere che ore sono.
Spero comunque che non giungeremo sino alla seduta notturna.
Prima parte
interrogazione n. 28, dell'onorevole (H-780/99):
Oggetto: Costruzione di una centrale nucleare in Turchia che è una zona sismica I due terremoti di più di 7 gradi Richter avvenuti recentemente in Turchia sollevano serissimi dubbi sull'insistenza turca nel voler costruire costosissimi reattori nucleari a Akkuyu proprio quando le eccedenze energetiche delle dighe Atatürk vengono esportate verso paesi terzi e l'UE apporta tagli al suo bilancio per riparare i danni causati dai terremoti.
Sorge il sospetto che i progetti nucleari turchi, prescindendo dai pericoli per gli abitanti e gli ecosistemi del paese e della regione, siano soltanto una facciata dietro la quale vengono celati progetti già stabiliti dalle autorità politico-militari turche e che prevedono l'acquisto di tecnologia nucleare in grado di fabbricare armi nucleari, dato che si cerca di acquistare lo stesso tipo di reattori nucleari, di origine canadese, posseduti dall'India e dal Pakistan
Quali azioni intende adottare il Consiglio per prevenire gli incidenti nucleari e la proliferazione delle armi nucleari in un paese che aspira ad aderire all'UE e, proprio quando riceve fondi comunitari a titolo di assistenza finanziaria, destina somme considerevoli ai programmi nucleari?
Ha facoltà, a nome della Commissione europea, il Commissario Verheugen.
La Commissione sta seguendo con interesse il progetto di costruzione di una centrale nucleare a Akkuyu in Turchia e si rende conto di quanto sia importante garantire che la costruzione della nuova centrale sia conforme ai più elevati standard di sicurezza nucleare accettati a livello internazionale.
Secondo le nostre informazioni la decisione sulla selezione delle offerte non è ancora stata adottata.
La Commissione prende atto che la Turchia ha firmato e ratificato la Convenzione sulla sicurezza nucleare e riconosce che la responsabilità per il rilascio delle autorizzazioni e le norme relative alla scelta del sito, alla costruzione, all' avviamento dell' esercizio, all' esercizio e al decommissioning delle centrali nucleari in Turchia spetta interamente all' Agenzia turca per l' energia nucleare.
La Commissione non ha mandato per imporre alcun limite alle decisioni adottate da paesi terzi in materia di produzione energetica, ivi inclusa l' opzione nucleare.
Come la signora Commissario Wallstrm ha dichiarato nella sua audizione di fronte al Parlamento europeo nel settembre 1999, alla prima occasione utile la Commissione sottoporrà all' attenzione del governo turco la questione della sicurezza nucleare e della protezione dalle radiazioni e mi pregio di informarvi che incontrerò il Ministro degli esteri turco tra un paio di giorni e sicuramente solleverò la questione.
In particolare la Commissione è consapevole delle preoccupazioni dell' opinione pubblica per le attività sismiche registrate sulla linea di faglia dell' Ecemis nei pressi del sito proposto.
Secondo le informazioni fornite dall' Agenzia atomica internazionale, il progetto della centrale tiene conto dell' eventualità di fenomeni sismici di magnitudo ancora maggiore di quelli mai registrati nella regione, addirittura dieci volte più forte del terremoto di Adana nel giugno 1998.
I margini di progettazione sono ampi appunto per garantire la sicurezza del funzionamento della centrale conformemente alle condizioni ambientali del sito.
La Commissione è altresì a conoscenza delle preoccupazioni sulla possibile intenzione di utilizzare la centrale per produrre materiale classificato come armamenti; prende atto che la Turchia ha firmato e ratificato il Trattato di non proliferazione delle armi nucleari e di conseguenza ha concluso un accordo esauriente sulle salvaguardie con l' Agenzia internazionale per l' energia atomica.
Ringrazio il Commissario per la risposta.
Desidero far rilevare quanto segue: la Turchia è ora un paese candidato e, con questo progetto, si propone di aumentare del 2 percento il proprio potenziale energetico.
Al contempo, il paese intende dotarsi di reattori di tipo CANDU, di concezione canadese, già utilizzati in India e Pakistan per produrre armi nucleari, come è emerso.
Da questo punto di vista, pertanto, esiste il gravissimo rischio che qualcuno abbia la stoltezza di ritenere che i nuovi equilibri geostrategici nel Caucaso richiedano che qualche paese vicino alla regione sia dotato di tecnologia nucleare in ambito militare.
Questo per quanto concerne gli aspetti politici.
Passando ora all'ambito tecnico, l'indice di sicurezza di progetti come questo - e qui parlo da ingegnere - non è minimamente influenzato dall'incremento di 10 o 20 volte della resistenza al crollo.
In questi casi, qualora sussistano incertezze, si fa ricorso a simulatori.
Tuttavia, non possiamo impiegare simulatori per risolvere problemi connessi al nucleare.
Sotto questo punto di vista, tutte le zone a rischio sismico elevato devono essere escluse, quando non sono già escluse a priori, dall'installazione di impianti nucleari di questo genere.
Pertanto, in considerazione del fatto che l'Unione europea e la Commissione hanno ormai ben altro ascendente sulla Turchia, sarà bene che il paese accetti ora di discutere di argomenti che riguardano la sicurezza dell'intera regione, e che riguardano l'evoluzione pacifica della Turchia nel quadro dell'Unione europea.
Qualche settimana fa in quest' Aula si è discusso della sicurezza nucleare, soprattutto in relazione ai paesi candidati.
Ho illustrato la posizione della Commissione.
Non esiste un acquis comunitario in materia di sicurezza nucleare, è un fatto che va accettato per quello che è.
Quindi abbiamo utilizzato mezzi politici per convincere alcuni paesi candidati della necessità di smantellare alcuni reattori che non possono essere resi più sicuri.

Nel caso della Turchia la situazione è diversa: la centrale non esiste ancora e poi ho già detto che la Turchia ha aderito al Trattato sulla non proliferazione e della Convenzione sulla sicurezza nucleare.
Se nella fase di sviluppo della centrale nucleare, emergeranno motivi di preoccupazione in merito alla sicurezza ne discuteremo con la Turchia.
Se dovessimo concludere che la Turchia sta progettando una centrale nucleare incompatibile con le norme di sicurezza europee, ci comporteremmo come abbiamo fatto con la Lituania, la Slovacchia e la Bulgaria.
Credo che sia un diritto del parlamentare manifestare le proprie preoccupazioni o i propri timori.
Non condivido queste preoccupazioni.
Credo che la Turchia riconosca pienamente le norme e i criteri della Convenzione sulla sicurezza nucleare e del Trattato sulla non proliferazione, ma è fuor di dubbio che l' opinione pubblica europea nutra qualche preoccupazione e mi sembra più che giusto discuterne in questo Parlamento.
interrogazione n. 29, dell'onorevole (H-0786/99):
Oggetto: Armi con uranio impoverito Ha effettuato la Commissione studi sugli effetti che l'inquinamento transfrontaliero dovuto all'utilizzazione di armi con uranio impoverito durante il conflitto kosovaro potrebbe avere sugli Stati dell'UE?
In caso contrario, per quale ragione?
Ha facoltà, a nome della Commissione, la signora Commissario Wallström
La ringrazio, onorevole Bowe, per la sua interrogazione.
La Commissione europea ha studiato gli effetti del conflitto sull' ambiente fin dalle prime azioni della NATO.
Già nel giugno scorso la Commissione ha finanziato il primo studio realizzato dal centro ambientale regionale per l' Europa centrale e orientale e ha concluso che non si è verificata alcuna catastrofe ecologica su larga scala.
Nessuna delle prove raccolte in seguito o delle analisi successive ha smentito quella prima valutazione.
La Commissione è stata anche strettamente associata all' elaborazione del recente rapporto pubblicato dal Programma ambientale delle Nazioni Unite - Balkan Task Force.
Si tratta del rapporto più dettagliato e più esauriente finora elaborato sulle conseguenze per l' ambiente del conflitto in Kosovo e ne raccomando la lettura a chi non lo ha ancora studiato.
L' utilizzo di armi con uranio impoverito è una delle varie tematiche affrontate e il rapporto è anche disponibile in rete.
La Balkan Task Force è stata ostacolata dalla mancanza o dalla scarsità di informazioni circa la reale utilizzazione di tali armi durante il conflitto.
La missione esplorativa della Balkan Task Force in Kosovo non ha rinvenuto alcun segnale di contaminazione.
Tuttavia ciò non esclude la possibilità che talune aree del Kosovo siano state contaminate dall' uranio impoverito.
Sulla base della valutazione teorica accoppiata alla missione esplorativa in loco il rapporto giunge alla conclusione che eventuali rischi, se ci sono, sarebbero limitati alla zona circostante il bersaglio.

Il patto di stabilità per l' Europa sudorientale prevede ulteriori iniziative; è inoltre in fase di elaborazione un piano regionale speciale di risanamento ambientale che costituirà il quadro di riferimento per l' assistenza di emergenza in caso di danni causati da un conflitto, se tale intervento dovesse rendersi necessario.
Signor Presidente, innanzi tutto desidero ringraziare la signora Commissario per la risposta molto utile che mi ha dato.
Evidentemente la Commissione ha considerato la questione e sono lieto che i rapporti presentati fino ad oggi abbiano esaminato il problema con tanta attenzione.
Mi preme sottolineare, tuttavia, che la preoccupazione per le armi con uranio impoverito riguarda il modo in cui esse sono usate.
L' uranio che contengono si diffonde nell' aria, viene inalato e quindi potrebbe avere sulla popolazione del Kosovo che lo ha respirato effetti molto più a lungo termine di quelli che è stato per ora possibile osservare.
Questo in effetti è quanto sarebbe successo dopo l' utilizzo di armi con uranio impoverito nella guerra del Golfo.
Vorrei pertanto chiedere alla Commissione se è disposta a prendere in considerazione l' eventualità di proseguire i controlli di monitoraggio e per quanto tempo sarebbe disposta a effettuare un monitoraggio sugli effetti a lungo termine non solo delle armi con uranio impoverito ma anche su altri effetti ambientali che sappiamo si sono verificati per lo meno a livello locale in Kosovo.
Per quanto tempo continuerete a monitorare gli effetti di queste armi?
La ringrazio, onorevole Bowe, per la sua domanda complementare.
Dobbiamo riaffermare che non è ancora confermato che l' uranio impoverito sia stato utilizzato nel conflitto e nelle operazioni di risanamento in Kosovo non è stata riscontrata la presenza di uranio impoverito.
Tuttavia i sintomi e i problemi di cui lei parla potrebbero insorgere e potrebbero essere l' effetto dell' utilizzo di uranio impoverito, lo stesso rapporto vi fa cenno.
Non sono stati rilevati effetti transfrontalieri e la maggioranza delle armi sono state usate sul territorio della Repubblica federale della Iugoslavia.
Il problema è che l' accesso alla zona in questione è ristretto a causa dell' attuale isolamento politico del paese.
Una grande responsabilità spetta alle Nazioni Unite, perché sono il destinatario del rapporto e quindi devono assumersi la propria responsabilità.
Tuttavia, tramite il piano di risanamento ambientale e regionale possiamo continuare a svolgere le azioni di monitoraggio e a fornire la nostra assistenza e per il momento questo è il contesto in cui l' Unione può operare.
E' importante continuare a seguire la situazione e fra l' altro ciò offre agli Stati membri e anche alle Nazioni Unite e alla Commissione materia di riflessione sui segreti militari e i loro effetti sull' ambiente.
A lungo termine ciò offre anche uno spunto di riflessione sull' uso stesso di questo tipo di armi.
- (DE) Signor Presidente, signora Commissario, tra pochi mesi centinaia di migliaia di vacanzieri si recheranno di nuovo sulle spiagge adriatiche per trascorrervi le vacanze estive.
Dai mezzi di comunicazione sappiamo che in vicinanza delle coste sono state gettate in mare bombe e armi.
Lei ci può assicurare che chi va in vacanza quest'estate potrà fare il bagno in Adriatico senza correre pericoli, e sono previste azioni per studiare meglio la minaccia che abbiamo di fronte?
Mi piacerebbe potere garantire tante cose, ma purtroppo non posso farlo.
Noi formuliamo i nostri giudizi in base a rapporti come questo e alle missioni di verifica che inviamo in casi come questo.
E' su questo che ci basiamo per formulare le nostre raccomandazioni.
Abbiamo visto che la guerra produce un impatto sull' ambiente nel lungo periodo ed è pericolosa.
Nel campo dell' ambiente abbiamo appena approvato una direttiva sull' inquinamento marino che include anche i proiettili, le armi e quant' altro e istituisce un sistema di allarme precoce.
Sfortunatamente non possiamo garantire nulla e possiamo solo continuare le nostre azioni di monitoraggio e provare a portare a termine le operazioni di risanamento.
Vorrei sapere dalla signora Commissario se è vero che i soldati delle forze armate della NATO attualmente di stanza nella regione sono sottoposti a speciali controlli per le radiazioni nucleari e che tali misure non sono applicate alla popolazione civile della zona.
Non sono in grado di rispondere a questa domanda.
In materia di controlli medici e simili non dispongo di informazioni tali da poter fornire una risposta adeguata.
Quanto sappiamo sul fronte dell' ambiente lo ho già indicato e ho detto che abbiamo adesso un nuovo piano di risanamento ambientale, ma sui controlli medici non ho informazioni.
Ovviamente posso vedere di reperire le informazioni necessarie.
interrogazione n. 30, dell'onorevole (H-0793/99):
Oggetto: Nomina di un incaricato speciale dell'Unione europea per il Tibet Nel 1998 il governo in esilio del Tibet ha registrato oltre 4.000 tibetani fuggiti, a rischio della propria vita, attraverso la catena dell=Himalaya.
Tra molti profughi vi sono stati gravi casi di assideramento e tanti hanno perso la vita durante la fuga.
L'intergruppo "Tibet@ è molto preoccupato per il deterioramento della situazione in questa regione ed è chiaro che l'attuale politica dell'Unione europea si è dimostrata insufficiente per contrastare le gravi violazioni dei diritti dell'uomo a cui i tibetani del Tibet sono quotidianamente esposti.
Seriamente preoccupato per le continue violazioni dei diritti dell'uomo in Tibet e a sostegno della proposta del Dalai Lama di avviare un dialogo con il governo cinese per migliorare la situazione nel Tibet, l'intergruppo "Tibet" invita la Commissione a nominare un incaricato speciale per il Tibet che si occupi degli interessi dell'Unione europea e si adoperi per promuovere il dialogo tra le autorità tibetane e cinesi.
Quando intende la Commissione nominare un incaricato speciale per il Tibet?
Ha facoltà, a nome della Commissione, il Commissario Patten.
Le preoccupazioni espresse dal Parlamento europeo sul Tibet sono largamente condivise.
Sono convinto da tempo che sia necessario presentare la nostra idea sui diritti umani, incluso il Tibet, alle autorità cinesi con fermezza e franchezza.
E' quanto ha fatto l' Unione europea al Vertice Unione europea - Cina a Pechino il mese scorso, quando abbiamo esercitato pressioni sui cinesi per una serie di questioni relative ai diritti umani, incluso il Tibet.
Ancora una volta abbiamo sollecitato i cinesi ad aprire un dialogo con il Dalai Lama.
Rinnovo questo invito ai cinesi; continueremo a portare all' attenzione dei cinesi il problema del Tibet.
Stiamo anche facendo altre cose: nel dialogo tra Unione europea e Cina sui diritti umani ci siamo concentrati su alcune iniziative pratiche, come inviare esperti incaricati per il Tibet, progettare programmi di assistenza allo sviluppo e attività mirate alla sanità, l' istruzione e la formazione per i tibetani.
La nomina di un incaricato speciale dell' Unione europea per il Tibet è una decisione che spetta essenzialmente al Consiglio ed è direttamente a quel livello che il Parlamento potrebbe sollevare la questione.
Dal canto mio, non sono sicuro che aggiungerebbe molto ai nostri sforzi; difficilmente avrebbe un grosso impatto sulle autorità cinesi e del resto disponiamo già di buoni canali di comunicazione con la comunità tibetana in esilio.
Mi preme inoltre mettere in guardia contro la moltiplicazione degli incaricati speciali, per quanto lodevole possa essere la causa.
- (DE) Signor Presidente, Commissario Patten, naturalmente lei ha un'esperienza eccellente grazie ai suoi trascorsi in Cina, e conosce benissimo con quanto impegno i Tibetani stanno cercando di avviare occasioni di dialogo finora tutte boicottate.
Ma se la sua risposta significa che ci sta suggerendo di rivolgerci a Mister Pesc, a Solana, temo che ciò denoti un orientamento unilaterale in politica estera.
Il suo approccio, che giudico coerente e quindi approvo pienamente, si ispira infatti ai diritti umani. Sono senz'altro d'accordo che dobbiamo occuparci del tema human rights.
L'arresto, la tortura, la mutilazione di giovani donne e altre cose simili sono senz'altro temi meritevoli di essere discussi per una serata intera.
Se semplifichiamo le cose al punto di affermare semplicemente che sono di competenza del Consiglio, temo che questi problemi dei diritti umani non emergano a sufficienza.
La possibilità di porre l'accento su economia e commercio, pur tenendo presente anche la questione dei diritti umani, sarebbe un'iniziativa in cui vorremmo puntare sulla collaborazione con la Commissione europea invece di affermare che questa competenza spetta al Consiglio.
Mi sia consentito di chiarire all' onorevole parlamentare come stanno le cose.
E' assolutamente la verità che la nomina di un incaricato speciale spetta al Consiglio.
Di fatto la Commissione si occupa delle conseguenze di bilancio e il Consiglio della nomina.
Qualcuno potrebbe ritenere che la questione di bilancio dovrebbe essere debitamente esaminata.
A prescindere da ciò, stanti le circostanze, non intendo dire che non abbiamo una posizione o una competenza in materia di diritti umani; spero vivamente che nei prossimi mesi la Commissione possa presentare una comunicazione sui diritti umani, che specifichi tra l' altro che non esiste alcuna disgiunzione tra la considerazione per i diritti umani in Cina o altre parti del mondo e gli interessi commerciali e altri interessi dell' Unione europea.
Sono convinto da tempo che tutti dovremmo ritenere che i paesi migliori con cui fare affari sono quelli che trattano i propri cittadini nel modo più dignitoso - in qualunque parte del mondo ciò avvenga.
Ripeto che abbiamo esposto ai cinesi la nostra posizione sul Tibet.
Da quando sono Commissario, si tratta di qualche mese, è già accaduto in due occasioni, prima a New York nell' incontro con il Ministro Tang e più di recente a Pechino e continueremo a manifestare la nostra preoccupazione.
Se posso permettermi un consiglio letterario all' onorevole parlamentare, di cui ho colto l' interesse per la materia, le raccomando la lettura di un libro pubblicato poco prima di Natale e scritto da Isabel Hilton, eminente giornalista, sui problemi del Tibet.
- (DE) Signor Presidente, vorrei far precedere il mio quesito supplementare dal saluto tibetano che augura felicità e pace.
In Tibet non sono in gioco solo i diritti umani e l'ambiente, ma anche un patrimonio culturale unico che può trasmettere valori importanti anche a noi Europei, tra cui calma, lentezza ed empatia, compassion come la chiama il Dalai Lama.
La questione che si pone è che cosa possa fare la Commissione per appoggiare Sua Santità il Dalai Lama e la sua proposta per una soluzione pacifica della questione del Tibet.
Faccio presente che non agire significa decretare la morte della cultura tibetana e la fine del popolo tibetano.
Ho molta simpatia per quanto ha detto l' onorevole parlamentare sull' eredità culturale e la tradizione buddista.
Anch' io, come l' onorevole parlamentare, ho letto l' autobiografia del Dalai Lama, un racconto estremamente commovente, non solo della sue responsabilità in Tibet e nei confronti del Tibet, ma anche delle sue convinzioni spirituali.
La Commissione, come altri, ha sollecitato un dialogo.
Il Dalai Lama ha chiarito che quello che desidera è un dialogo pacifico.
Avrei voluto che la reazione delle autorità cinesi all' apertura del Dalai Lama fosse coerente e positiva.
In occasione della visita del Presidente Clinton in Cina, o comunque all' incirca in quel periodo, il Presidente della Repubblica popolare cinese aveva dato l' impressione che il dialogo fosse iscritto all' ordine del giorno.
Ciò sarebbe proficuo non solo per il Tibet e per tutti coloro che credono nella pace e nella stabilità in Asia, ma andrebbe anche fortemente a favore del governo della Repubblica popolare cinese se questo rispondesse ai tentativi di aprire il dialogo.
interrogazione n. 31, della onorevole (H-0795/99):
Oggetto: Reiezione da parte della Commissione del codice di buona condotta amministrativa nell'Unione europea Stando a notizie riportate dalla stampa, la Commissione ha respinto la proposta del mediatore europeo, signor Jacob Söderman, di concedere ai cittadini il diritto alla buona condotta amministrativa nell'Unione europea.
La Commissione stessa ha approvato l' idea di un codice di buona condotta amministrativa, ma non ha accettato la relativa proposta specifica, limitandosi a fornire una serie di indicazioni complementari per un servizio migliore.

Può la Commissione far sapere se tali notizie corrispondono al vero, qual è la ragione di tale sua condotta e come spiega la differenza così sorta fra le affermazioni e i fatti sulla riforma dell' amministrazione comunitaria; se ritiene che l' accaduto sia compatibile con il programma in cinque punti deciso fra il Parlamento europeo e la Commissione, a settembre, e se è in grado di presentare una proposta dettagliata di codice di buona condotta amministrativa al cui riguardo anche il Parlamento possa assumere una posizione?
Ha facoltà, a nome della Commissione, il Commissario Patten.
Le notizie riportate dalla stampa cui la onorevole parlamentare si riferisce mi sembrano fuorvianti e imprecise.
Nel novembre 1999 la Commissione ha approvato in prima lettura un codice di buona condotta amministrativa da inserire nel suo regolamento interno.
Attualmente la Commissione sta svolgendo le consultazioni dei rappresentanti del personale su tale documento, un processo che dovrebbe concludersi nelle prossime settimane e al termine del quale la Commissione approverà il codice in seconda lettura.
Va osservato che la nuova Commissione ha dato immediatamente seguito alla decisione del mediatore europeo del 28 luglio 1999 nella sua indagine di iniziativa propria relativa al codice.
La Commissione desidera sottolineare in particolare che nella stesura del codice ha tenuto conto del progetto di raccomandazioni proposte dal mediatore europeo.
Il codice sarà un documento che riguarderà esclusivamente le relazioni dell' amministrazione della Commissione con il pubblico.
Il codice verrà adottato tramite una decisione giuridicamente vincolante della Commissione che verrà pubblicata nella Gazzetta Ufficiale delle Comunità europee.
Il documento è stato redatto tenendo pienamente conto delle disposizioni contenute nel progetto stilato dall' ufficio del mediatore europeo.
Ai sensi delle pertinenti disposizioni del Trattato il legislatore responsabile per il proprio regolamento interno è la stessa Commissione.
Tuttavia, è implicito che la Commissione rispetta il principio del dialogo politico costante con il Parlamento europeo su tutti gli aspetti della riforma amministrativa.
Signor Presidente, desidero ringraziare il signor Commissario e chiedere ancora una volta quando queste regole entreranno in vigore?
Bisogna ricordare che queste sono state elaborate già dal 1997.
Le notizie riportate dalla stampa erano fuorvianti.
Non credo che ci sia alcuna differenza tra noi e il mediatore.
Sulla questione della base giuridica abbiamo chiesto la migliore consulenza possibile e pensiamo di essere in una botte di ferro.
Desidero ripetere che gli onorevoli parlamentari, come l' interrogante, che nutrono un particolare interesse per la questione vorranno discuterne.
Si tratta di un problema di grande importanza e prendo atto della preoccupazione della onorevole parlamentare.
Ringrazio la Commissione per quella che ritengo una risposta largamente positiva.
Per maggiore sicurezza preferirei mi fosse confermato che le proposte di Jacob Söderman non contengono, per quanto concerne la buona amministrazione presso la Commissione, nessun elemento che l'Esecutivo giudichi inaccettabile.
Posso dunque ritenere il contenuto di quella proposta verrà adottato in ogni sua parte?
Mi sia consentito leggere quanto è scritto nel mio dossier - e se è scritto lì deve essere vero!
"Desidero sottolineare nuovamente che la Commissione ha accolto tutte le raccomandazioni del mediatore contenute nel progetto di raccomandazioni del luglio 1999."
Entrambi i documenti, il documento della Commissione e il progetto del mediatore, riguardano in larga misura gli stessi punti.
L' unica questione sostanziale ha riguardato semmai la base giuridica.
Posso approfondire il dettaglio, se l' onorevole parlamentare lo desidera ma è fuor di dubbio che vi è piena corrispondenza tra noi e il mediatore su questo problema importante.
interrogazione n. 33, della onorevole (H-0829/99):
Oggetto: Integrazione delle pari opportunità (mainstreaming) nella politica di assistenza allo sviluppo dell?Unione Europea Fin dal 1995, il Consiglio dei Ministri ha definito orientamenti per integrare l' idea delle pari opportunità (mainstreaming) nella politica di assistenza allo sviluppo dell' Unione Europea.
Benché tali orientamenti prevedano che l' insieme del personale che si occupa delle questioni di sviluppo riceva una formazione continua nel campo della parità di opportunità, negli ultimi anni essa è stata impartita solamente ad una cinquantina di funzionari. Nell' ambito della Direzione generale per lo sviluppo, non è stata ancora attivata alcuna formazione obbligatoria sulle pari opportunità.
Fare in modo che l' insieme delle attività svolte (mainstreaming) sia permeato dall' idea delle pari opportunità, presuppone che la politica in materia di sviluppo e le relative strategie ed interventi prendano in considerazione la parità di opportunità tra uomini e donne.
Perché ciò sia possibile, gli orientamenti del Consiglio devono essere applicati nella loro interezza.
Al personale va impartita un' istruzione obbligatoria sulle tematiche relative alle pari opportunità, essendo inteso che una o due giornate di formazione sulle suddette questioni dovrebbero diventare parte integrante dei corsi preparatori obbligatori della Direzione generale per lo sviluppo riservati ai neoassunti.
Ciò premesso, è disposta la Commissione a varare provvedimenti in tal senso?
Innanzi tutto desidero presentare le sentite scuse del mio collega, il Commissario Nielson, ma coloro che si interessano dello sviluppo sanno quanto sia importante la sua missione per cercare di salvare il nostro accordo con il Sudafrica.
La Commissione è disponibile a vagliare la possibilità di un corso introduttivo sulle pari opportunità e lo sviluppo nel contesto dei corsi cosiddetti di reclutamento del nuovo personale, cosa che è stata fatta, anche se, lo ammetto, non regolarmente.
La formazione del personale distaccato alle delegazioni nelle varie regioni è un' altra questione: la formazione a questo punto sarebbe automatica ma non obbligatoria.
E' nostro obiettivo inserire la formazione su queste tematiche nella formazione di base che i nostri funzionari ricevono per la gestione del ciclo di progetto.
Nella misura del possibile vorremmo che tale formazione venisse integrata automaticamente nei programmi all' inizio, invece di essere trattata a parte e a posteriori.
Il mio parere, in qualità di ex Ministro per lo sviluppo, è che questi stessi argomenti dovrebbero essere oggetto di mainstreaming e dovrebbero essere affrontati nel contesto della formazione e non trasformati in una sorta di optional aggiuntivo.
Certamente considero il problema delle pari opportunità seriamente tanto quanto il mio collega Nielson.
Non dovrei continuare a parlare di libri ma ho appena letto un libro di David Landis Barnhill su che cosa rende certi paesi più prosperi e altri meno ed è molto interessante l' importanza che l' autore attribuisce alle questioni relative alle pari opportunità nella prosperità economica e nella stabilità politica delle società nel corso dei millenni.
In secondo luogo, a mio avviso, la formazione di cui parliamo, pur non dovendo essere obbligatoria - dopo tutto alla Commissione non esiste obbligo di formazione in alcun campo - dovrebbe essere fondamentale.
E perciò spero che tutti si accertino di avere una formazione adeguata in materia di pari opportunità, intendo tutti e a qualunque grado di anzianità.
Non si tratta di un tipo di formazione che i funzionari di grado più elevato dovrebbero ritenere appropriato ai funzionari loro sottoposti, o da cui pensino di essere esclusi in virtù del loro grado e della loro anzianità.
Terzo, uno degli approcci migliori è integrare le pari opportunità come tematica importante e orizzontale nei corsi più popolari per funzionari dello sviluppo e soprattutto nei corsi per la gestione del ciclo di progetto che è la chiave per la buona gestione dei progetti in loco.
Quindi nutro grande simpatia per quanto ha affermato la onorevole parlamentare.
Spero che la strada che abbiamo scelto dimostri sia senso pratico sia l' imperativo di attribuire a questo aspetto l' importanza che merita.
Dal 1991 la Comunità fornisce aiuti finanziari cospicui ai Nuovi Stati indipendenti, inclusi i paesi dell' Asia centrale.
La maggioranza degli aiuti dell' Unione europea sono stati forniti a titolo del programma TACIS.
Nel 1998- 1999 il Kirghizistan, il Kazakihstan, l' Uzbekistan e il Turkmenistan hanno ricevuto assistenza tecnica pari 75 milioni di euro.
Tale assistenza ha prodotto effetti benefici in tutti i settori, in particolare nell' agricoltura, nello sviluppo delle infrastrutture, nell' economia privata e nel rafforzamento delle istituzioni.
Per motivi legati alla sicurezza il Tagikistan non ha potuto approfittare appieno di TACIS, ma nel 1998-1999 è stato realizzato un programma di riabilitazione per 7,2 milioni di euro.
Oltre ai programmi nazionali, l' Unione europea ha finanziato importanti azioni regionali nei settori dell' energia, dei trasporti e dell' ambiente.
I programmi di sicurezza alimentare in Asia centrale sono cominciati nel 1996, dopo due anni in cui l' Unione europea ha fornito aiuti alimentari in natura.
Tali programmi sono andati a vantaggio del Kirghizistan, e più limitatamente del Tagikistan.
I finanziamenti a beneficio dei programmi delle ONG in Tagikistan nel 1998-1999 ammontavano a 7,42 milioni di euro e a 17 milioni di euro per il Kirghizistan nello stesso periodo.
Dal 1993 ECHO, l' Ufficio umanitario della Comunità europea, sotto l' egida della Commissione, ha partecipato attivamente agli aiuti a favore dei gruppi e dei settori più vulnerabili del Tagikistan e del Kirghizistan.
Nel 1998-1999 il Kirghizistan ha ricevuto un contributo di 3,8 milioni di euro e il Tagikistan oltre 35 milioni di euro, essenzialmente per derrate alimentari, forniture mediche, acqua e impianti igienici.
Dalle valutazioni e dai controlli svolti frequentemente si evince che l' assistenza dell' Unione sta contribuendo alla stabilità di questi paesi e quindi al processo di pacificazione.
- (DE) Signor Presidente, signor Commissario, sussiste il pericolo che l'Asia centrale e il Mar Caspio diventino i Balcani del XXI secolo.
Ecco perché è tanto importante stabilizzare proprio i grandi Stati come il Turkmenistan e l'Uzbekistan.
Voglio quindi chiederle, per l'ambito di sua competenza, come stanno procedendo i negoziati sull'accordo di partenariato con questi due paesi, ovvero come vanno i rapporti politici.
Per quanto riguarda le competenze del suo collega Nielsen vorrei invece saperne di più sulla cooperazione in ambito ecologico, in particolare per quanto concerne l'acqua e la problematica delle monoculture di cotone responsabili di grandi siccità.
Al Vertice di Istanbul, alcune settimane or sono, siamo riusciti a incontrare e a discutere con alcune Repubbliche dell' Asia centrale.
Sono molto ansioso di rafforzare le nostre relazioni con tali paesi.
Se lo desidera posso far avere all' onorevole parlamentare una ripartizione dettagliata dello stato di avanzamento del negoziato sugli accordi di partenariato e cooperazione con ciascuna delle Repubbliche dell' Asia centrale.
Credo che non si possa fare altro che sperare che la sua previsione per il futuro sia pessimistica, ma non ho dubbi che abbia ragione a porre in rilievo l' importanza strategica dell' Asia centrale.
In passato ho sentito l' onorevole parlamentare intervenire sul Caucaso.
A giusto titolo egli sostiene che un' Unione che parla di previsione dei conflitti deve anche considerare cosa può fare in queste regioni per garantire che non scoppi in futuro un conflitto del tipo che ha causato tanta distruzione nei Balcani e che ci è costato molto di più di quanto avremmo potuto investire in modi diversi, se avessimo adottato misure preventive, se queste fossero state possibili.
Pertanto le osservazioni dell' onorevole parlamentare sull' importanza strategica di queste regioni sono estremamente pertinenti.
Stiamo partecipando a programmi nella regione che hanno un certo impatto ecologico.
I nostri programmi alimentare riguardano direttamente le riforme strutturali dell' agricoltura e la riduzione della povertà.
A loro volta tali programmi sono intesi a rafforzare il ruolo dell' agricoltura in queste società al di là di un semplice saccheggio del suolo.
Sussiste un aspetto ecologico cui dobbiamo continuare ad attribuire priorità.
Prendiamo atto del fatto che persino l'autore dell'interrogazione abbia applaudito la risposta del Commissario.
Non si tratta di un evento abituale.
Inoltre, il Commissario in questo caso non ha fornito indicazioni bibliografiche.
Grazie, Commissario Patten, per i suoi interventi di oggi.
interrogazione n. 35, dell'onorevole (H-0778/99):
Oggetto: Piano di azione greco per l'occupazione Stanti i risultati della valutazione dei piani di azione per l'occupazione, Grecia e Italia sono il principale bersaglio delle osservazioni della Commissione per la loro incoerenza quanto all'applicazione delle misure e delle politiche di sostegno all'occupazione.
La relazione riferisce che in Grecia ed in Italia non sono ancora stati raggiunti gli obiettivi relativi al miglioramento dell' occupabilità" e che è incerto se le politiche che verranno attuate permetteranno di ottemperare alle direttive concernenti la prevenzione e la lotta contro la disoccupazione di lunga durata.
Per quanto riguarda la Grecia, si afferma inoltre che non è previsto alcun piano per adottare a breve e lungo termine misure volte a ridurre gli oneri fiscali e assicurativi del lavoro e per utilizzare adeguatamente i fondi del FSE destinati ad appoggiare le politiche a favore dell'occupazione come pure che non esistono dati concreti sull'occupazione.
Può la Commissione far sapere se il governo greco ha assunto impegni specifici sul modo di affrontare il problema dell'occupazione dei giovani e dei disoccupati di lunga durata e, in caso affermativo, quali sono e se ha instaurato e applicato un sistema adeguato di rilevazione, registrazione e controllo dell'oscillazione della disoccupazione?
Può darsi, a suo giudizio, che la maggior parte delle misure si limiti ancora al conteggio dei disoccupati?
Per rispondere all'interrogazione dell'onorevole Papayannakis, nel pacchetto di provvedimenti per l'occupazione del 1999 la Commissione rivolgeva alcune raccomandazioni all'attenzione della Grecia, onde consentire al paese di migliorare la resa delle sue politiche a sostegno dell'occupazione.
Le principali di tali raccomandazioni riguardano l'impegno per la riforma dei servizi pubblici, un settore problematico; riguardano inoltre la riqualificazione del sistema di compilazione delle statistiche di monitoraggio e l'applicazione di politiche di prevenzione in ossequio alle linee direttrici 1 e 2 contenute nel pacchetto di provvedimenti per l'occupazione.
Va detto che il governo ellenico, nel quadro della sua politica di lotta alla disoccupazione, ha previsto per il 1999 due programmi precisi: "sì alla vita professionale" e "di nuovo al lavoro".
Per questi programmi non sono ancora disponibili i risultati definitivi, che ci consentiranno di appurare se gli obiettivi quantitativi siano stati raggiunti o meno.
Il governo ellenico riconosce oggi il problema insorto in relazione all'impossibilità di registrare i flussi di entrata e di uscita delle risorse umane dal mercato del lavoro e, pertanto, si è impegnato anzitutto a riorganizzare i servizi pubblici di collocamento del paese; in secondo luogo, a istituire efficaci centri per la promozione dell'occupazione - si tratta di un programma già iniziato, ma non ancora ultimato -; in terzo luogo, a introdurre un sistema di tessere magnetiche per l'occupazione, nonché l'uso di adeguati sistemi elettronici per assicurare il monitoraggio di tutte queste politiche.
Nel nuovo programma presentato per il periodo 2000-2006, finanziato dal Fondo sociale europeo, le risorse utilizzate e le politiche attuate dovranno essere finalizzate, con il sostegno della Commissione, al conseguimento degli obiettivi che ho citato.
La Commissione seguirà attentamente l'operato del governo ellenico per il rispetto degli impegni che esso si è assunto.
ringrazio il Commissario per la sua risposta.
Tuttavia, signora Diamantopoulou, la situazione in cui ci troviamo è la seguente. Abbiamo il secondo tasso di disoccupazione più elevato d'Europa, ossia l'11,3 percento - in passato non era così alto -, abbiamo il più elevato tasso di incremento del numero dei senza lavoro, siamo il paese che spende meno per i disoccupati, ossia meno dell'1 percento del PIL mentre gli altri paesi spendono fra il 3 e il 4 percento (come la Francia, il Belgio e la Germania), e non è affatto chiaro in che modo siano stati impiegati gli stanziamenti del Fondo sociale erogati, fra le altre cose, anche per la lotta alla disoccupazione.
Lei mi dice che la Commissione ha formulato determinate raccomandazioni.
Ne prendo atto, e me ne rallegro: speriamo che le raccomandazioni vengano rispettate!
Da tempo, però, mi pongo un interrogativo: e le politiche adottate in precedenza?
Alcuni hanno trovato lavoro?
E se sì, quanti?
Almeno l'anno scorso e due anni fa, se non può fornirci i dati per quest'anno.
E della formazione, che ne è stato?
I famosi centri di formazione servono a dare lavoro ai formatori o al personale in formazione?
Abbiamo cifre a disposizione?
Abbiamo, insomma, la possibilità di controllare almeno in parte l'andamento di questa politica del governo ellenico?
Onorevole Papayannakis, posso risponderle che il governo greco a questo punto dovrà davvero intensificare il proprio impegno per la gestione informatizzata dei dati statistici e per la creazione di strutture che consentano ai programmi attuati di tradursi in risultati quantitativi, come lei dice, e che consentano un vero monitoraggio in base al quale orientare successivamente le politiche.
La Grecia ha registrato un aumento del tasso di disoccupazione e, a quanto vedo da questi dati, un aumento della produttività.
Quello che la Commissione può fare riguarda gli orientamenti in questione.
Come lei sa, le linee direttrici in base ai quali ogni paese viene giudicato sono 22 e riguardano, fra l'altro, l'accesso alla formazione, la sua ripartizione numerica fra uomini e donne, gli interventi specifici per i disoccupati di lunga durata.
Su tutti questi orientamenti, la Commissione si sforzerà di quantificare i dati e di disporre di cifre esatte, e ciò in base alla realizzazione del nuovo quadro comunitario per il 2000-2006.
interrogazione n. 36, dell'onorevole (H-0782/99):
Oggetto: Il programma danese di prepensionamento E' in grado la Commissione di far sapere se il programma danese di prepensionamento è stato approvato completamente o se sussistono ancora divergenze fra la Danimarca e la Commissione, per quanto riguarda altri settori sociali?
Il sistema di pensionamento danese, l'Efterløn, consente unicamente il pensionamento di quanti risiedono in Danimarca e di quanti hanno portato a termine i periodi di lavoro richiesti in questo paese.
Alcuni lavoratori hanno presentato un reclamo alla Commissione europea, denunciando di vedersi negati i propri diritti pensionistici.
Le autorità danesi non si ritengono obbligate, in virtù della legislazione comunitaria, a corrispondere questa indennità di prepensionamento ai lavoratori che non soddisfino i requisiti posti dall'ordinamento danese.
Va ricordato che il regolamento in vigore sui sistemi di sicurezza sociale non entra, per il momento, nel merito della questione del prepensionamento; la Commissione ha proposto alcune modifiche a tale regolamento, ma queste ultime sono ancora all'esame del Consiglio.
A tutt'oggi non esiste una giurisprudenza della Corte di giustizia in materia di Efterløn, ma si potrebbe sostenere con fondatezza che i requisiti in fatto di residenza risultino incompatibili con le clausole generali attualmente in vigore per impedire discriminazioni in base alla nazionalità.
I servizi della Commissione europea hanno avviato un processo di consultazioni con il governo danese, in modo da individuare una base comune di dialogo e di analisi del problema.
In tale ambito, l'ultimo incontro si è tenuto nel mese di novembre del 1999 e siamo ora in attesa delle proposte definitive dei nostri servizi in ordine all'apertura o meno di una procedura di infrazione a carico della Danimarca.
Ho notato che la signora Commissario non ha risposto direttamente alla domanda se il regime danese di prepensionamento è approvato nella sua interezza dalla Commissione, ma implicitamente si è capito che la risposta è negativa.
Vorrei chiedere alla signora Commissario di confermare espressamente che la Commissione non approva tale regime.
In termini per nulla sottintesi la signora Commissario ha ventilato che la Commissione sta riflettendo seriamente sulla possibilità di adire la Corte di giustizia di Lussemburgo, proprio sulla base della discriminazione di fatto nei confronti di lavoratori non danesi che non possono ottemperare ai requisiti in quanto non erano lavoratori dipendenti nel periodo prescritto dal sistema danese.
Vorrei chiedere alla signora Commissario se può indicare a grandi linee un orizzonte temporale, poiché la questione necessita di un chiarimento nel contesto del dibattito danese sulle politiche sociali.
Sarei grato alla signora Commissario se potesse approfondire questo aspetto.
Onorevole deputato, quello che mi preme evidenziare è che, tanto in Danimarca quanto in numerosi altri paesi, sussistono difficoltà nell'interpretazione delle direttive e nel loro recepimento dell'ordinamento interno.
Siamo ora in presenza di un caso del genere, per il quale è in corso un dialogo fra le autorità danesi e la Commissione, affinché la questione possa essere risolta nel miglior modo possibile e a tutto vantaggio dei lavoratori in possesso dei requisiti e, in base al regime in vigore, aventi diritto a questa forma di pensionamento.
Un breve intervento per riallacciarmi a quest' ultimo punto. Invito la Commissione a chiarire senza ombra di dubbio che le obiezioni della Commissione non inficiano in alcun modo i diritti dei cittadini danesi di beneficiare di tale regime, ma che la Commissione semplicemente nutre una preoccupazione, legittima ai sensi del diritto comunitario, nel senso di garantire che il regime si applichi a tutti i cittadini comunitari che ne hanno i requisiti.
Ritengo che la risposta possa essere chiara e concisa.
Naturalmente è come lei dice.
Non esiste alcuna difficoltà riguardo ai cittadini danesi, il problema non riguarda loro.
Il problema riguarda danesi, o cittadini di altri Stati, residenti al di fuori del territorio della Danimarca.
interrogazione n. 37, dell'onorevole (H-0791/99):
Oggetto: Direttiva sull'orario di lavoro Può la Commissione far sapere quali misure intende adottare per assicurare un livello di protezione, equivalente a quello fornito dalla direttiva del 1993 sull'orario di lavoro, ai medici ospedalieri in formazione che sono esclusi da tale direttiva e dalla relativa proposta di modifica del Consiglio (COM(98)0662-C4-0715/98-98/0318(SYN))?
Esiste una proposta di direttiva volta a modificare la direttiva per quanto attiene all'orario di lavoro dei medici ospedalieri in formazione.
Il contenuto della proposta riguarda l'orario di lavoro settimanale dei medici, mediamente pari a 48 ore, con la possibilità di negoziarne il prolungamento a 54 ore.
A tale proposito esiste accordo fra il Consiglio, la Commissione e il Parlamento a proposito dei contenuti, mentre v'è dissenso fra le tre istituzioni per quanto riguarda il periodo di transizione necessario per dare attuazione alla direttiva.
La proposta del Parlamento ipotizza un termine di 4 anni, quella della Commissione di 7 e, infine, la proposta del Consiglio propugna un periodo di transizione di 13 anni.
Questa proposta è tuttora oggetto di discussioni fra Consiglio e Parlamento secondo la procedura della codecisione.
Nonostante questo dissenso, va sottolineato che vi è invece accordo fra le tre Istituzioni in ordine ai contenuti e che viene profuso ogni sforzo affinché un tema tanto importante e delicato, che coinvolge un numero eccezionalmente vasto di medici in servizio in tutta Europa, possa ricevere una soluzione comune.
interrogazione n. 38, della onorevole (H-0805/99):
Oggetto: Misure per realizzare la parità tra uomini e donne Uno dei gruppo di Commissari comunicato dal Presidente Prodi ha quale obiettivo la promozione delle misure per realizzare la parità tra uomini e donne (mainstreaming).
Quali sono i Commissari che formano il gruppo?
Quante volte si è riunito finora?
Quali sono le misure concrete che sono state discusse?
L'interrogazione verte su temi distinti.
Riguarda il comitato specifico istituito dalla Commissione in materia di pari opportunità.
I Commissari che ne sono membri sono il Presidente Prodi, il Vicepresidente Kinnock, la signora Commissario Reading e io stessa.
Le sessioni di tale comitato sono pubbliche e la prima di queste si è svolta in data 11 gennaio 2000.
In essa sono stati affrontati tre argomenti di rilievo: la prima discussione tenuta in merito al quinto programma per le donne, in cui ho avuto modo di illustrarne una prima analisi; la relazione del Commissario Busquin sulla ricerca e la partecipazione delle donne al mondo della ricerca e delle scienze; e infine l'intervento con cui il Commissario Kinnock ha informato la Commissione dell'impegno volto a garantire che venga presa nella debita considerazione la dimensione della parità fra i due sessi nel generale processo di riforma ora in atto in seno alla Comunità.
Grazie per la sua risposta, signora Commissario. Devo tuttavia lamentare il fatto che quel gruppo di lavoro abbia tardato tanto a riunirsi, nonostante la grande importanza del tema ci avesse spinti a confidare che la nuova Commissione, sin dall'inizio, si sarebbe posta al lavoro in ogni ambito utile per il conseguimento di una maggiore parità fra uomini e donne.
Spero che in futuro la situazione possa cambiare e che le riunioni di questo gruppo di lavoro siano più frequenti, perché sono davvero numerosi i temi tali da richiedere un intervento della Commissione, in modo da agevolare e velocizzare l'attuazione, nel minor tempo possibile, di provvedimenti che garantiscano una maggiore parità fra i due sessi.
Onorevole deputata, la sua era un'esortazione più che un quesito.
Comunque, se il Commissario vuole ugualmente delucidarci, o esporci le sue buone intenzioni...
interrogazione n. 39, dell'onorevole (H-0807/99) :
Oggetto: Iniziativa comunitaria EQUAL La Commissione ha adottato il 13.10.1999 l'iniziativa comunitaria EQUAL volta a favorire la cooperazione transfrontaliera al fine di reperire e sviluppare nuovi mezzi di lotta alla discriminazione e alla diseguaglianza sul mercato del lavoro, soprattutto per quanto riguarda i richiedenti asilo.
In tale contesto, ogni Stato membro presenterà proposte mediante un programma comunitario di iniziativa valido per il suo territorio.
In base a quali criteri la Commissione accetterà o rifiuterà i suddetti programmi degli Stati membri?
Quale organo della Comunità controllerà il finanziamento del comitato direttivo, come pure del comitato di vigilanza, nonchè la corretta e fedele attuazione del programma?
Considerato che l'aiuto del Fondo sociale europeo per il periodo 2000-2006 ammonterà a 2,487 miliardi di euro e che l'iniziativa EQUAL è basata su un finanziamento comune con gli Stati membri, quale sarà la quota di partecipazione della Grecia?
L'iniziativa EQUAL non è limitata ad alcune categorie di soggetti soltanto.
E' un'iniziativa volta ad affrontare il problema delle discriminazioni in ambito professionale.
La decisione di varare tale iniziativa è stata presa a Berlino e, in quella sede, si è inoltre deciso che l'iniziativa avrebbe preso in considerazione, ai fini delle azioni che prevede, anche le categorie professionali riscontrate fra i richiedenti asilo.
Tengo a segnalarlo fra gli elementi salienti dell'iniziativa EQUAL.
Il programma approntato da ciascuno Stato membro nel quadro di questa iniziativa comunitaria deve risultare in linea con i regolamenti del caso, che coincidono con il regolamento sul Fondo sociale europeo; in altre parole, EQUAL è disciplinata dal regolamento sul Fondo sociale europeo.
L'iniziativa è stata sottoposta all'attenzione del Parlamento e noi attendiamo ora, entro il mese prossimo, il parere del Parlamento.
Devo sottolineare che l'iniziativa EQUAL fa riscontro a esigenze e programmi di carattere nazionale, definiti nell'ambito della strategia concordata a livello europeo.
Sono quindi gli Stati membri, i governi nazionali, i primi responsabili tanto dell'istituzione di organi comuni, quanto della presentazione delle proposte, quanto della selezione di coloro che avranno l'incarico di eseguire i programmi, ma anche dell'esecuzione dei relativi controlli.
In seno alla Commissione europea esiste una Direzione generale per l'occupazione, competente per l'attuazione dell'iniziativa, mentre naturalmente il controllo finanziario viene esercitato dalla Direzione generale del controllo finanziario, nonché dall'Ufficio europeo per la lotta antifrode e dalla Corte dei conti.
L'ultimo quesito riguarda l'importo stanziato.
Per la Grecia sono stati stanziati 98 milioni di ECU, con quota di partecipazione finanziaria obbligatoria fissata all'80 percento, mentre per le aree insulari, e in particolare per le isole ultraperiferiche, la quota di finanziamento a carico dell'iniziativa comunitaria è pari all'85 percento, con un contributo proprio fissato pertanto al 15 percento.
Signor Presidente, gli orientamenti di fondo dell'iniziativa comunitaria EQUAL , e in particolare le quattro azioni previste, rischiano di tradursi a mio avviso in una struttura burocratica estremamente complessa e paradossalmente priva di trasparenza.
Per esempio, ci si domanda con quali metodi si potrà dimostrare che un'azione congiunta di sviluppo sia improntata a spirito di collaborazione e sia sufficientemente rappresentativa, come prescritto dall'azione 2 di cui al paragrafo 33 delle linee direttrici.
D'altro canto, l'obbligo della cooperazione fra più Stati e i complessi requisiti in materia di progettazione e realizzazione di un'azione congiunta di sviluppo rinviano inevitabilmente a strutture grandi, perché soltanto queste hanno la capacità di soddisfare requisiti del genere.
Questo, tuttavia, è in contraddizione con le intenzioni dichiarate negli obiettivi generali quando si parla di decentramento dei programmi d'azione, decentramento che dovrebbe addirittura spingersi sino agli enti locali e alle aree rurali.
Inoltre, viene resa del tutto simbolica, quando non materialmente impossibile, la partecipazione dei soggetti veramente bisognosi, quali i richiedenti asilo, gli immigrati e altri ancora.
Insomma, tenuto conto dell'importo totale, relativamente ridotto - 2,8 miliardi di euro per 15 paesi, e con obiettivi tanto ambiziosi - temo che l'unica cosa che riusciremo a dimostrare è che la disoccupazione costituisce un problema grave.
In primo luogo, dal momento che ci troviamo ancora in fase di trattazione parlamentare, direi che ci aiutereste veramente se ci presentaste delle proposte precise che noi potremmo prendere in esame.
In secondo luogo, devo dire che l'iniziativa EQUAL non ha per obiettivo la riduzione del tasso di disoccupazione, problema che essa non è in grado di affrontare, né il sostegno dell'occupazione.
A tale scopo esiste invece una strategia europea per l'occupazione, esiste un Fondo sociale europeo, dotato di grandi mezzi e di ingenti risorse, specie per paesi come la Grecia.
L'iniziativa EQUAL risponde invece a una missione ben precisa: incoraggiare e promuovere, anche con la creazione di enti e la produzione di studi e di dati statistici, il sostegno alle categorie di popolazione sottoposte a forme di discriminazione.
Ciò che noi chiediamo è pertanto la collaborazione fra associazioni ed enti locali di più paesi in modo da assicurare uno scambio di esperienze, ed è precisamente questo il principale obiettivo perseguito, in modo da garantire che le esperienze circolino fra i vari paesi e che possano essere riprodotte.
E' questa la logica che ha presieduto all'ideazione dell'iniziativa EQUAL e la dotazione finanziaria è funzionale a tale logica: il nostro obiettivo è garantire il coinvolgimento del massimo numero possibile di enti preposti allo sviluppo, organizzazioni non governative, enti locali, in modo da assicurare che l'iniziativa giunga il più vicino possibile al cittadino.
interrogazione n. 40, dell'onorevole (H-0808/99):
Oggetto: Articolo 13 del TUE e occupazione Il progetto di direttiva della Commissione che stabilisce un quadro generale per il trattamento paritario nell=occupazione prevede una deroga per le organizzazioni religiose (art. 4, par.
2). Può la Commissione comunicare al Parlamento quali sono le circostanze e quali i gruppi che possono essere interessati da tale deroga ai sensi dell=articolo 13 del TUE?
Un mese fa, la Commissione ha presentato una proposta tesa a far fronte alla questione delle pari opportunità in rapporto all'occupazione, in ossequio al disposto del Trattato in materia di esecuzione dell'articolo 13.
Il divieto di discriminazione rappresenta la regola nel pacchetto di direttive e programmi che abbiamo presentato.
Tuttavia, su proposta della Commissione e dopo circa due anni di consultazioni con le parti sociali, con gli Stati membri, con il Parlamento europeo, sono state introdotte alcune eccezioni.
Eccezioni che riguardano le professioni che debbono essere esercitate da persone con una particolare qualifica professionale.
Per essere più chiara, posso fare un esempio concreto.
In una scuola religiosa, è logico chiedere che venga fatta un'eccezione alla regola affinché l'insegnante sia della medesima fede religiosa che quella scuola è chiamata a servire.
E' questa la forma assunta dalle eccezioni alla regola.
E' chiaro che non si tratta di una deroga generale: queste di differenze di trattamento, tali da permettere agli Stati membri di varare disposizioni specifiche, sono giustificate unicamente quando si riferiscono a questa precisa specializzazione professionale.
Ribadisco che questa deroga non si configura per alcuna ragione come una negazione del diritto al lavoro. Né per la ragione che lei menziona, quella dell'orientamento sessuale, né in base alla nazionalità o ad altro.
Garantisce la possibilità di scelta solo e unicamente ove occorrano requisiti particolare che abbiano un rapporto diretto con l'attività da svolgere.
Nell'esempio che lei menziona, è logico che in una scuola cattolica l'insegnante sia cattolico.
Ed è l'unica forma di deroga che può essere ammessa.
interrogazione n. 41, della onorevole (H-0813/99):
Oggetto: Promozione dell'occupazione per le donne in regioni particolarmente svantaggiate In alcune regioni particolarmente svantaggiate le donne provano enorme difficoltà a trovare un posto di lavoro, spesso non hanno a loro disposizione un capitale economico minimo, una tradizione imprenditoriale o di cooperativa né possibilità di ricevere una formazione e vivono in zone rurali in cui la soglia di povertà raggiunge l'80% della popolazione. Alla luce di tutto ciò, può la Commissione dire quali azioni o misure ha previsto affinchè queste donne possano superare le barriere sociali del loro ambiente?
Intende essa proporre politiche particolari adeguate a tali situazioni limite, però reali? Queste donne saranno nuovamente lasciate ai margini delle nuove politiche dell'occupazione?
Per le regioni svantaggiate dell'Europa esiste incontestabilmente una politica della coesione, per la quale sono previste una cooperazione e azioni congiunte fra Fondi strutturali, Fondo sociale e Fondo agricolo.
Va precisato che le risorse a disposizione per le aree in difficoltà equivalgono a un terzo del bilancio complessivo.
Queste politiche regionali, che naturalmente vengono attuate in ogni Stato membro secondo linee direttrici concordate a livello europeo - in altre parole, ogni Stato membro è responsabile dell'attuazione del programma in oggetto -, rispondono all'obiettivo di incrementare le opportunità di lavoro tanto per le donne, quanto per gli uomini.
Va precisato che il 70 percento dei finanziamenti per il periodo compreso fra il 2000 e il 2006, pari a 196 miliardi di euro, verrà stanziato per le regioni europee più sfavorite.
Passando ora, in particolare, alla questione dell'accesso delle donne alle opportunità di lavoro offerte, va detto anzitutto che nel Fondo sociale esiste un intero pilastro, la cui attuazione spetta agli Stati membri, relativo alle pari opportunità: si tratta in altre parole di politiche specifiche, relative alle donne, per le quali debbono essere impiegate le risorse del Fondo sociale.
In secondo luogo, nell'iniziativa LEADER ora allo studio, viene data particolare priorità alle strategie di sviluppo intese a sostenere in particolare le donne nella piccola impresa del settore agricolo e nell'agriturismo, allo scopo di aumentare la presenza professionale della donna nelle regioni rurali.
Grazie, signora Commissario, per avermi dato una risposta onesta, rigorosa e che apprezzo nel merito.
Le assicuro, tuttavia, che con i mezzi oggi a disposizione - ai quali lei ha alluso - non si riesce a giungere in queste regioni pesantemente sfavorite.
Questo perché si tratta di zone in cui le carenze si sovrappongono, tanto da renderle raffrontabili alle aree con le quali abbiamo instaurato una cooperazione allo sviluppo, aree nelle quali manca quasi tutto.
Le domando pertanto se non potrebbe prendere in considerazione la possibilità di applicare alcune delle politiche di microcredito, che nella cooperazione allo sviluppo hanno dato buoni risultati, anche a queste donne delle regioni più sfavorite, contro le quali tutto pare congiurare.
Conosco bene i programmi cui lei allude e le posso assicurare che non giungono laddove sarebbe più necessario.
Con queste previsioni in materia di politiche strutturali - che ben conosco -, con le previsioni fatte in ambito LEADER e in materia di sviluppo rurale non siamo in grado di incentivare come occorrerebbe l'occupazione femminile nelle aree più sfavorite.
Le chiedo pertanto di studiare l'ipotesi di varare una politica di microcredito.
Si prevede che il nuovo piano d'azione sociale della Commissione per il prossimo quinquennio possa essere pronto per la fine dell'estate del 2000.
Per ultimare tale piano e poterlo presentare, va anzitutto concluso il processo di consultazione del Parlamento europeo, delle parti sociali e delle organizzazioni non governative.
Si tratta di un processo di colloqui che parte ora, ma che dovrà tener conto dell'esito di Lisbona.
Al Consiglio europeo di Lisbona si tenterà un nuovo approccio al problema dell'esclusione sociale e ai rapporti fra questo fenomeno e la società dell'informazione, la politica economica e le riforme.
L'esito di Lisbona sarà dunque di vitale importanza ai fini della veste definitiva assunta dal piano d'azione sociale della Commissione.
Ho già avuto modo di far rilevare a questa Assemblea che in Aprile si terrà un incontro congiunto fra Parlamento e Commissione, dopo il vertice di Lisbona, in modo da discutere ogni dettaglio della stesura definitiva del programma sociale per il 2000-2006.
E' chiaro che il prossimo piano d'azione sociale dovrà tener conto dell'evoluzione in settori quali le tecnologie dell'informazione, e presentarsi come un programma moderno e al passo con i tempi.
Tuttavia, può lei confermare l'oggetto della mia interrogazione, ossia che il programma verrà concepito in termini tali da contemplare un calendario preciso per i vari interventi legislativi in ambito sociale programmati dalla Commissione, nonché per le iniziative previste dalla Commissione in materia di dialogo sociale fra i soggetti del mercato del lavoro?
Reputiamo necessario sapere quali alternative concrete la Commissione intenda proporre nell'immediato, e di quali accordi intenda farsi promotrice.
Posso dichiararmi del tutto d'accordo con lei, anzitutto sul fatto che si terrà conto della società dell'informazione - come io stessa ho ricordato.
L'esclusione sociale, il programma per le donne, il nostro impegno in materia di protezione sociale: tutto ciò va ormai visto alla luce della nuova realtà rappresentata dalla società dell'informazione.
In secondo luogo, è chiaro che per le nostre iniziative esisteranno precisi calendari di attuazione e un sistematico monitoraggio.
Ciò su cui non posso invece impegnarmi è il suo riferimento a proposito dell'opera legislativa in materia di previdenza sociale, ambito che come lei sa non è incluso nel disposto del Trattato, i cui articoli non forniscono una base giuridica al riguardo.
Il 26 novembre 1999, la Commissione europea ha approvato un pacchetto di provvedimenti di contrasto delle discriminazioni.
Per quanto concerne questo pacchetto in particolare e i problemi dei disabili, esiste una direttiva che si concentra sulla lotta alle discriminazioni, con particolare riferimento al mondo del lavoro.
La Commissione ritiene che tale iniziativa di lotta alle discriminazioni contribuirà a elevare il più possibile il tasso di occupazione dei disabili e, in ultima analisi, a promuovere la libera circolazione delle persone.
Riveste naturalmente la massima importanza l'accesso dei portatori di handicap ai mezzi di trasporto, ai servizi e agli impianti di ogni genere, in modo da garantire anche ai disabili un'effettiva libera circolazione.
La Commissione europea ha approvato una proposta di direttiva sulle disposizioni specifiche per autobus, pullman e altri veicoli, in modo da garantire l'accesso a bordo dei medesimi a quanti hanno problemi di mobilità, per esempio a chi si sposta in carrozzella.
Va inoltre aggiunto che il 4 giugno 1998 il Consiglio ha approvato una raccomandazione per il varo di un contrassegno europeo di parcheggio per i disabili: con una tessera comune, valevole in tutti gli Stati membri, si intende agevolarne gli spostamenti, consentendo loro di usufruire di tutti i parcheggi riservati esistenti in Europa.
Ringrazio la signora Commissario per la risposta.
La mia interrogazione riguarda anzitutto la possibilità per i disabili di spostarsi attraverso le frontiere europee.
Viaggiare da Göteborg a una qualunque altra destinazione in Europa, per motivi di studio o turismo, può rivelarsi estremamente costoso per chi è costretto su una sedia a rotelle e magari necessita di un accompagnatore o di un assistente per poter far fronte alla situazione.
Sono grata alla Commissione per aver adottato un piano d'azione.
Tuttavia, per consentire materialmente a quanti sono affetti da handicap fisico di spostarsi attraverso le frontiere, è indispensabile che vi siano le risorse economiche e le strutture adeguate.
Sarebbe interessante ascoltare dalla Commissione se sia disposta a stanziare fondi per i portatori di handicap fisico, in modo da consentir loro di viaggiare, e non soltanto fino a dove riescono a spingersi con la loro sedia a rotelle.
Ho menzionato la direttiva proposta dalla Commissione sulle caratteristiche tecniche obbligatorie per i mezzi di trasporto pubblico al fine di consentirne l'uso da parte di portatori di handicap.
Non si tratta di un atto promosso dal Consiglio e si trova ancora in fase di consultazione.
Credo che a livello europeo sia possibile assumere una decisione di tale importanza strategica.
Ritengo invece estremamente difficile concentrarsi su programmi di aiuti per gli spostamenti dei singoli.
Ciò può avvenire nel quadro dei programmi esistenti nel campo dell'istruzione specificamente destinati alle donne o ai giovani e nel quadro dei programmi di scambi; in alternativa, si tratta di una materia di competenza di politiche nazionali.
interrogazione n. 45, dell'onorevole (H-0006/00):
Oggetto: Attuazione della direttiva 96/71/CE relativa al distacco dei lavoratori La Danimarca non ha ancora proceduto all' attuazione della direttiva sul distacco dei lavoratori, malgrado la scadenza del termine previsto.
La proposta di legge presentata al Parlamento danese non comporta alcuna disposizione che disciplini i diritti dei lavoratori dipendenti derivanti dai contratti collettivi.
In virtù dell' articolo 3, paragrafo 8 della direttiva, le condizioni di lavoro devono essere conformi ai "contratti collettivi conclusi dalle organizzazioni delle parti sociali più rappresentative sul piano nazionale e che sono applicati in tutto il territorio nazionale" .
Tuttavia l' applicazione di un contratto in tal senso, vale a dire al di fuori del suo campo individuale, non può essere imposta alle parti sociali senza base giuridica.
Di conseguenza, si presentano due possibilità: la direttiva non può essere applicata in Danimarca o essa obbliga tale paese a prevedere dei contratti d' applicazione generale.
Può la Commissione confermare che la direttiva sul distacco dei lavoratori non può essere applicata in Danimarca per quanto riguarda contratti collettivi di applicazione generale (articolo 3, paragrafo 1) nella misura in cui tali contratti non esistono nel diritto danese e, in caso negativo, può la Commissione indicare come la direttiva dev' essere attuata in tale punto?

La direttiva dell'Unione europea sul distacco dei lavoratori dispone che le norme obbligatorie relative a termini e condizioni di impiego in vigore nel paese d'accoglienza debbano valere anche per i lavoratori che si trovino distaccati sul suo territorio.
Gli atti di legge ammessi dalla direttiva sono soltanto due: o la legislazione del paese di accoglienza, o i contratti collettivi di applicazione generale per una determinata categoria.
Poiché la Danimarca non dispone di un sistema di contratti collettivi di applicazione generale, nella propria legislazione di recepimento essa dovrà sancire che, oltre a quanto disposto dal proprio diritto del lavoro, gli orari previsti dai contratti collettivi di applicazione generale conclusi dalle organizzazioni più rappresentative debbano valere anche per i lavoratori distaccati.
In altre parole, la Danimarca ha due alternative: o varare una legislazione in materia, oppure, sempre per via legislativa, selezionare un contratto collettivo da attivare sul piano legale.
E' attualmente in corso un dialogo fra la Commissione e la Danimarca e ci si attende che il paese comunichi il recepimento di questa direttiva nel proprio ordinamento nazionale.
Il termine concessole per rispondere ai quesiti della Commissione è scaduto il 6 dicembre 1999.
Non avendo ancora ricevuto risposta, restiamo in attesa di verificare quali saranno i prossimi passi.
La ringrazio per la chiarezza della sua risposta che - se è stata ben tradotta - intendeva dire che la direttiva sul distacco dei lavoratori comporta un obbligo per lo Stato danese di introdurre un regime di contratti collettivi di applicazione generale.
La risposta è molto chiara, ma mi sia consentito far osservare che tale risposta pone le organizzazioni danesi, il governo danese e il parlamento danese in una situazione politica molto difficile, poiché, come è noto, esiste una serie di problemi di natura sostanziale che attengono al rapporto tra il modello danese, basato ampiamente sui contratti collettivi, e il modello continentale, basato sulla legislazione.
La divergenza e la concordanza cui lei si riferisce, signora Commissario, riguardano essenzialmente un' altra direttiva, e cioè la direttiva sull' orario di lavoro, ma a questo punto possiamo aspettarci dalla Commissione un' altra lettera di messa in mora e un imminente caso di infrazione del Trattato, perché il governo danese non rispetta o ha dichiarato apertamente di non voler applicare la legislazione e introdurre contratti collettivi di applicazione generale.
In primo luogo, nessuno ha tentato di modificare né l'ordinamento danese, né l'ordinamento esistente in alcun altro paese.
Come ho già detto nella mia risposta, si pone sempre un problema di interpretazione delle direttive della Commissione europea, per il semplice fatto che esse delimitano un ambito del tutto generale, ma anche perché i vari sistemi sono molto diversi da un paese all'altro.
Quanto alla sua domanda concreta, questo problema non riguarda unicamente la Danimarca, che non è l'unico paese ad avere ancora pendenze in corso.
I paesi che hanno operato il recepimento nell'ordinamento interno sono cinque, mentre gli altri ne stanno ancora discutendo.
Ciò che occorre quindi fare, ed è proprio per questo motivo che vi sono state discussioni e consultazioni non solo con le autorità danesi, ma anche con altri governi, è individuare il modo migliore per far sì che una decisione assunta a livello europeo da tutti i paesi e con valore di quadro generale possa valere anche per i lavoratori di altri paesi distaccati in Danimarca Ed è in questa direzione che ci attendiamo un passo da parte danese - come da parte di nove altri governi.
Grazie, signora Commissario, per la sua sollecitudine.
Lei è riuscita a centrare l'obiettivo per oggi: rispondere a tutte le domande.
Congratulazioni.
Poiché il tempo previsto per le interrogazioni alla Commissione è esaurito, alle interrogazioni dal n. 46 al n.
68 verrà data risposta per iscritto.
Il Tempo delle interrogazioni rivolte alla Commissione è chiuso.
(La seduta, sospesa alle 19.50, riprende alle 21.00)
Discarico 1997
L'ordine del giorno reca la discussione sulla relazione (A5-0004/2000), presentata dalla onorevole Van der Laan a nome della commissione per il controllo dei bilanci, sulla concessione del discarico alla Commissione [SEC(1998) 520 - C4-0350/1998, SEC(1998) 522 - C4-0351/1998, SEC(1998) 519 - C4-0352/1998] e la chiusura dei conti in ordine al bilancio generale delle Comunità europee per l'esercizio 1997 (Sezione I - Parlamento, II - Consiglio, III - Commissione, IV - Corte di giustizia e V - Corte dei Conti).
La signora Commissario non si trova ancora in Aula, ma spero e credo che ci raggiungerà a momenti.
Suggerisco di avviare comunque i lavori nella speranza che essa possa seguire dal suo ufficio i vari interventi, in modo particolare l'esposizione della relatrice.
Signor Presidente, sono certa che il Commissario, signora Schreyer, deve aver avuto un'ottima ragione per non essere qui oggi, dato che altrimenti la sua assenza sarebbe imperdonabile.
Vorrei innanzitutto ringraziare i miei colleghi per aver contribuito alla stesura di questa relazione che non sarebbe stata la stessa senza il loro spirito di collaborazione.
Signor Presidente, agli inizi dello scorso anno si è deciso di rinviare la decisione sul discarico relativo all' esercizio 1997 perché il Parlamento non poteva concedere il discarico a una Commissione dimissionaria che non era in grado di assumersi alcun impegno per il futuro.
Nella sua risoluzione l' Assemblea sosteneva che il discarico poteva essere concesso esclusivamente dopo aver ricevuto dalla nuova Commissione proposte di riforma serie e ampie.
La relazione in esame giunge, quindi, in un momento cruciale, alla vigilia delle riforme del Commissario Kinnock.
L' Assemblea dispone pertanto dell' eccellente opportunità di imprimere una concreta svolta riformatrice a tale programma.
Già nella prima fase di questo processo è emerso che la Commissione si è assunta impegni importanti sulla base delle prime proposte.
Abbiamo chiesto un regolamento sugli autori delle denunce e l' abbiamo avuto.
Il Parlamento voleva introdurre una separazione fra le funzioni di controllo finanziario e di revisione contabile e l' impegno è stato mantenuto.
Il Parlamento ha chiesto l' adozione di codici di condotta per i Commissari e i loro gabinetti e anche i codici sono stati introdotti.
Il Parlamento ha chiesto alla Commissione di rinunciare agli eccessivi privilegi di cui godeva e la Commissione ci ha accontentato.
Al contempo la Commissione si è assunta l' impegno di collaborare con l' Assemblea nell' ambito del programma SEM 2000.
Verranno inoltre prese in considerazione le modifiche fondamentali apportate agli Uffici di assistenza tecnica.
I passi intrapresi sono senza dubbio positivi e mostrano che, se il Parlamento dà prova della volontà necessaria, i cambiamenti sono non solo possibili, ma anche rapidamente realizzabili.
Noi, tuttavia, chiediamo di più.
La Commissione deve ora presentarci un programma ampio e ambizioso di riforme.
Questo programma non solo è necessario per garantire il funzionamento di una struttura pubblica come quella dell' Esecutivo, ma rappresenta anche una conditio sine qua non per ripristinare la fiducia dei cittadini europei.
Chiediamo pertanto alla Commissione di impegnarsi in modo concreto sui seguenti punti.
Il Parlamento deve innanzi tutto avere accesso a tutti i documenti della Commissione.
Per contro, l' Assemblea dovrà rapidamente adottare al proprio interno un regolamento che consenta la segretazione della documentazione particolarmente sensibile.
Nel contesto dell' accesso alle informazioni, vorrei attirare l' attenzione della Commissione sulla nostra preoccupazione per le proposte relative alla disponibilità dei documenti per il pubblico.
Le proposte attuali rappresentano un grande passo indietro rispetto alla situazione odierna.
È inaccettabile che organizzazioni finanziariamente potenti con rappresentanti a Bruxelles riescano ad avere accesso alle informazioni mentre i normali cittadini ne sono esclusi.
Né è accettabile che un' istituzione pubblica abbia il copyright su documenti pubblici.
Chiediamo inoltre che per ciascun funzionario europeo venga elaborata una chiara descrizione dei compiti assegnatigli in modo che, in caso di obiezione di coscienza, il funzionario in questione possa opporsi a istruzioni contrarie alla legalità o all' etica.
Vogliamo altresì che il ripetersi di critiche da parte della Corte dei conti per due anni consecutivi induca la Commissione a ritenere i propri quadri dirigenti responsabili delle mancanze accertate. In questo caso le conseguenze dovranno ripercuotersi sulla loro carriera lavorativa.
Infine, dovrà essere instaurata una più stretta collaborazione fra la Corte dei conti europea e le sue controparti nazionali.
Il Parlamento invita inoltre la Commissione a presentare il 31 marzo di quest' anno un primo schema delle riforme da attuare in materia di politica per gli aiuti esterni.
È inaccettabile che l' Europa sia una potenza economica senza però essere in grado di esercitare alcuna influenza sul piano politico, in quanto incapace di offrire aiuto effettivo a quelle regioni che più ne necessitano.
Basti citare, a titolo di esempio, Gaza.
Non possiamo accettare che la Commissione abbia terminato nel 1996 un ospedale che, fino a oggi, non ha ospitato alcun paziente.
Signor Presidente, dal 1996 la procedura di discarico riveste un importante peso politico.
Si tratta di uno degli strumenti di potere più forti di cui dispone il Parlamento e, per questo motivo, deve essere impiegato con cautela.
Per tali ragioni, inoltre, domani concederemo con tutta probabilità il discarico.
Tuttavia, non intendiamo rinunciare a quest' arma senza prima aver piazzato una bomba a orologeria.
Infatti, il discarico per l' esercizio 1999 verrà concesso solamente se saranno rettificati gli errori contabili segnalati dalla Corte dei conti.
Infine, voglio ricordare che questa relazione sul discarico si rivolge evidentemente alla Commissione.
Ciò non toglie, tuttavia, che anche il Parlamento abbia il dovere di rimettere ordine in casa propria.
Fino a quando non avremo uno statuto, non potremo essere credibili come motore delle riforme dell' Unione.
La riforma delle Istituzioni europee rappresenta una condizione necessaria all' ulteriore sviluppo della costruzione europea.
Avremo un' Europa forte e giusta solo se sarà anche aperta e democratica.
Ora le Istituzioni devono adoperarsi per costruire insieme quest' Europa.
Signor Presidente, la commissione per l'industria, il commercio estero, la ricerca e l'energia ha deciso di proseguire il suo lavoro e di stendere una relazione sul discarico per l'esercizio 1997, anche se ciò non ci è stato chiesto espressamente.
Lo abbiamo fatto perché pensiamo di dover spingere il Parlamento nella direzione verso la quale intendiamo proseguire, assicurando una corretta gestione del denaro dei contribuenti europei.
Nel corso della stesura della relazione è emerso chiaramente che vi sono alcuni problemi ricorrenti nelle aree di spesa controllate dal nostro bilancio.
Questi problemi non hanno interessato unicamente il 1997, e sembrano essere caratterizzati da due costanti: la tendenza da parte della Commissione di imbarcarsi in programmi molti ambiziosi, specialmente nei paesi del terzo mondo, senza valutare sufficientemente gli aspetti pratici relativi all'applicazione e al finanziamento degli stessi, e alcune gravi lacune a livello gestionale da parte della Commissione, specialmente in relazione al coordinamento tra dipartimenti e alla gestione dei contratti esterni.
So che tutte le Istituzioni sono, in certa misura, responsabili del carico di lavoro sempre maggiore della Commissione e della mancanza di risorse, ma ciò non può giustificare tutti i problemi che incontriamo.
I cittadini europei si aspettano, a ragione, che le Istituzioni europee siano gestite in modo adeguato.
Ecco perché sottoscrivo quanto detto dalla onorevole collega sull'importanza del processo di riforma che è stato promesso all'Europa da Prodi e Kinnock.
Da quanto ho visto, il processo di riforma procede bene.
Ho esaminato alcuni documenti del Commissario Kinnock e ho sentito ciò che aveva da dire; sono certa che se noi e i politici europei lo appoggeremo, otterremo il tipo di riforma di cui abbiamo bisogno.
Ma per questo occorre prima avviare un processo di riforma.
Molti dei punti di carattere generale sollevati nella relazione della nostra commissione sono stati presi in considerazione anche nella relazione della onorevole Van der Laan.
La relatrice ha svolto un ottimo lavoro, e dobbiamo congratularcene tutti.
La relazione sembra affrontare tutti i punti principali senza limitarsi ad elencare, come alcune vecchie relazioni, una serie di dettagli.
Il lavoro raggruppa le questioni principali, e questo è molto importante.
Ci sono due questioni sulle quali vorrei richiamare la vostra attenzione; la prima è quella della sicurezza nucleare nell'Europa dell'est.
Occorre capire come stanno veramente le cose.
Il Comitato di esperti indipendenti ha detto che la Commissione non sta gestendo in modo adeguato la questione, e a ciò dobbiamo porre rimedio.
La seconda questione è quella dei meccanismi di controllo.
La Commissione deve fornirci la documentazione necessaria affinché possiamo contribuire a controllare la spesa.
Abbiamo bisogno di opportune informazioni, fornite in modo adeguato, e dobbiamo tutti considerare l'intero processo di riforma con maggiore serietà rispetto al passato.
E' stato detto che tale processo burocratico dovrà essere rapido ed avere luogo nel più breve tempo possibile.
Spero che i colleghi parlamentari sostengano le basi del discarico per l'esercizio 1997 e, allo stesso tempo, che la Commissione faccia proseguire il processo di riforma che attendiamo da tanto.
Solo in questo modo potremo dare avvio ad una nuova cultura nella Commissione e contemporaneamente riconquistare la fiducia dei cittadini.
Signor Presidente, sono certa che la Commissione sarà sollevata di sapere che l'impatto del discarico 1997 non sarà quello del discarico 1996 che, come ben sapete, ha obbligato la Commissione Santer a dare le dimissioni.
Il gruppo socialista voterà a favore del discarico, e sono certa che anche questo sarà motivo di sollievo per la Commissione.
Ciò però non vuol dire che siamo soddisfatti, né pensiamo che sia tutto rose e fiori.
E' chiaro che una revisione radicale della Commissione era attesa da molto tempo e dobbiamo riconoscere che ci si è mossi nella direzione giusta.
Vorrei però sottolineare alcune delle questioni per le quali noi, come socialisti, abbiamo presentato un emendamento; speriamo che tali questioni possano essere portate avanti dato che sono importanti per l'impatto che avranno sulla riforma futura.
Innanzitutto, per quanto riguarda l'immunità dei funzionari, riteniamo che essa debba essere revocata se e quando un pubblico ministero di uno Stato nazionale lo richiede.
Dovrebbe essere più facile perseguire penalmente i funzionari responsabili di frodi e corruzione.
Va sottolineato che la Commissione troppo spesso non ha avviato le riforme sollecitate dalla Corte dei conti.
La relazione della Corte ha uno scopo, come del resto la nostra valutazione di tale relazione, ed è importante che abbia un seguito.
Ho appena saputo che la Commissione nominerà un comitato di audit.
Anche in assenza di altre informazioni, ora sappiamo che si sta andando nella direzione giusta per quanto riguarda le riforme che vogliamo veder realizzate.
Troppo spesso abbiamo proposto raccomandazioni che non sono state messe in pratica malgrado le assicurazioni ricevute.
Vogliamo che in futuro queste raccomandazioni vengano seguite maggiormente.
L'altra questione riguarda l'accesso ai documenti riservati.
Relativamente alla nostra responsabilità nel concedere il discarico, in passato abbiamo avuto problemi perché non avevamo accesso ai documenti riservati di cui avremmo dovuto essere a conoscenza.
Sappiamo di avere una responsabilità in questo senso: se ci vengono consegnati documenti riservati dobbiamo far sì che essi rimangano tali.
Abbiamo quindi steso un emendamento a questo riguardo.
Una questione sollevata nella relazione Van der Laan è quella dell'ospedale di Gaza, dove la situazione è totalmente inaccettabile.
Riteniamo che non si possa tollerare ancora per molto tale situazione e chiediamo che venga avviata immediatamente un'iniziativa in tal senso.
Vorrei infine congratularmi con la onorevole Van der Laan.
Non sono solito fare complimenti, ma ritengo che essa ci abbia fornito una relazione molto convincente e che meriti i nostri ringraziamenti.
Signor Presidente, onorevoli colleghi, signor Commissario, ci troviamo innegabilmente in una situazione piuttosto singolare.
Stiamo discutendo del discarico di un esercizio ormai passato e, nel contempo, della responsabilità della Commissione.
Mi si consenta invece di parlare dei numerosissimi problemi che dobbiamo affrontare.
La decisione di concedere il discarico dipende in parte anche dalle priorità che si stabiliscono.
Stiamo discutendo di una Commissione che non esiste più.
Adesso si è insediato un nuovo Esecutivo.
Mi pare logico concedere il discarico perché non possiamo ritenere l' attuale Commissario responsabile per l' esercizio 1997.
I problemi permangono e sorge, a questo punto, il dubbio.
Siamo oggi chiamati a prendere una decisione sui buoni propositi della Commissione, anche se manca ancora una visione organica di tali intenti.
Il Commissario Kinnock presenterà le sue proposte il mese prossimo.
Le attendiamo con grande interesse, ma ora che dobbiamo decidere del discarico non disponiamo ancora di queste informazioni.
Si tratta chiaramente di un dilemma che anche il relatore ha dovuto affrontare e che non si limita agli ambiti che ho menzionato.
La Commissione, per esempio, si è assunta degli impegni che a prima vista giudichiamo in modo positivo.
Ho letto alcuni documenti del Commissario Kinnock e posso dire di nutrire la massima fiducia nel suo operato.
Vorrei però citare due esempi che dimostrano come i buoni propositi della Commissione non conducano automaticamente a buoni risultati. Mi riferisco alla pubblicità e alla riservatezza dei documenti.
La onorevole collega che mi ha preceduto ne ha già parlato.
In seno alla Commissione, ad alto livello, sta circolando un documento che prevede una restrizione - anziché un' estensione - dell' accesso alle informazioni.
Questo è un esempio di come una buona promessa non conduca automaticamente a buoni risultati.
Lo stesso dicasi per gli autori delle denunce.
Anche in questo caso il Commissario Kinnock si è espresso con belle parole, ma non è chiaro - neppure ora che siamo chiamati a una decisione - che cosa accadrà a coloro che non possono presentare una denuncia internamente e che si rivolgono all' esterno, alla stampa o al Parlamento.
Nessuna risposta è stata data a questi interrogativi cruciali.
Ci chiediamo quindi - ora che dobbiamo decidere - se le promesse della Commissione siano sufficientemente fondate.
Lo stesso dubbio sorge riguardo ai progetti estremamente concreti elaborati dalla commissione per l' industria, il commercio estero, la ricerca e l' energia.
La Commissione e il Commissario Kinnock devono senza dubbio presentare dei validi programmi relativi alla politica del personale e alla gestione finanziaria, ma i Commissari responsabili di quei settori, che in passato sono stati al centro di contestazioni, dovranno elaborare proposte concrete di miglioramento e non solo buoni propositi generali formulati in modo elegante.
Il nostro gruppo ha la massima comprensione e pazienza per la Commissione, che non può essere ritenuta responsabile dei numerosi errori compiuti in passato, ma anche la pazienza ha un limite.
Siamo certi che la Commissione presenterà valide proposte, ma l' esito non è poi così automatico.
Infine, signor Presidente, il discarico per l' esercizio 1996 ha rappresentato l' inizio della fine dell' ultima Commissione.
Mi auguro - ma è ben più di una speranza la mia, è una richiesta - che il discarico per l' esercizio 1997 segni l' avvio di riforme concrete nel settore della politica finanziaria da parte della Commissione, perché altrimenti il discarico concesso non avrà alcun valore.
Per decidere se concedere o meno il discarico alla Commissione, è necessario fare riferimento a quanto effettivamente accaduto nell'anno d'esercizio in esame, in questo caso il 1997.
Al nostro gruppo non pare affatto che la gestione economica attuata nel 1997 sia stata sostanzialmente migliore rispetto all'esercizio 1996.
Per quell'anno avevamo votato contro la concessione del discarico; in coerenza con quella decisione, voteremo contro la concessione del discarico anche per il 1997.
Ci pare inoltre che la nostra posizione trovi conferma nell'esame condotto dalla Corte dei conti.
Le riforme promesse equivalgono a un atto positivo, ma anche dovuto.
Tuttavia, restano ancora da realizzare le promesse già formulate, non da ultimo in fatto di trasparenza.
Voteremo pertanto a favore delle rivendicazioni avanzate dalla risoluzione in materia di riforme, ma contro la concessione del discarico.
Signor Presidente, in primo luogo, vorrei semplicemente esprimere parole di apprezzamento per l' eccellente lavoro svolto dalla onorevole Van der Laan in merito a questa relazione.
Il gruppo "Unione per l' Europa delle Nazioni" non può votare a favore dell' approvazione del bilancio per l' esercizio 1997.
La relazione sul cosiddetto discarico contiene un' analisi esaustiva ed estremamente critica del bilancio.
Condividiamo queste osservazioni critiche e quindi non posso far altro che affermare che in questo contesto ci sembra assolutamente assurdo essere a favore dell' approvazione.
La Corte dei conti non è riuscita a presentare una dichiarazione di revisione che affermi che le disposizioni contenute nel bilancio sono legali. Crediamo che sia assolutamente discutibile che gli europarlamentari votino per un bilancio senza avere la certezza della legalità delle sue disposizioni.
La maggioranza ha condizionato la propria approvazione all' attuazione, da parte della nuova Commissione, di una serie di riforme volte ad assicurare che non si ripeta quanto avvenuto durante il mandato della precedente Commissione.
Ribadisco che si tratta di una miscela molto infelice delle responsabilità della vecchia Commissione per il 1997 e di quelle della nuova Commissione per il futuro.
Riteniamo che la nuova Commissione non debba, in alcun caso, assumersi una responsabilità relativa al passato.
Crediamo sia sbagliato parlare di responsabilità della Commissione come Istituzione.
Gli errori compiuti fino al 1999 sono da imputare a chi ne era allora responsabile, ma non possiamo ancora sapere se la nuova Commissione potrà migliorare le cose.
Con questa strana procedura, il Parlamento si priva della possibilità di attribuire la responsabilità delle disposizioni del 1997 a chi è davvero responsabile, ossia la Commissione precedente.
E' stato il bilancio per l' esercizio 1996 a provocare la caduta della Commissione precedente, e il bilancio per l' esercizio 1997 ispira esattamente gli stessi dubbi.
Non c' è alcun motivo per il quale, in questo contesto, dovremmo accettare di concedere il discarico.
Per quanto riguarda la decisione sulla chiusura dei conti, ci asteniamo dal voto. Per quanto concerne poi la proposta di decisione, attribuiamo maggiore importanza alle numerose indicazioni corrette e voteremo quindi a favore.
Signor Presidente, la decisione in merito al discarico per l'esercizio 1997 è stata rinviata perché, all'epoca, la Commissione aveva rassegnato le dimissioni entro i termini previsti ed esercitava le proprie funzioni solo per garantire l'ordinaria amministrazione.
Nella relazione della onorevole Van der Laan, che merita la nostra cordiale gratitudine per l'estrema accuratezza con cui ha svolto il suo lavoro, si propone oggi di concedere alla Commissione la quietanza liberatoria per l'esercizio 1997.
È legittimo chiedersi, come ha appena fatto l'onorevole Camre, perché mai si accordi il discarico all'attuale Commissione per la gestione del bilancio dei suoi predecessori, tanto più che è stata negata la quietanza liberatoria per l'esercizio precedente, quello del 1996.
Ma questa è la norma: accettando il mandato, la nuova Commissione deve assumersi anche la responsabilità delle prestazioni e degli errori del passato.
Data la struttura collegiale dell'Esecutivo, inoltre, il discarico può venire concesso, rinviato o negato solo all'intera Commissione. È quindi irrilevante che oggi questo organo sia composto anche da quattro membri della precedente Commissione, cui finora è stato negato il discarico.
La questione avrebbe dovuto essere sollevata al momento dell'insediamento del nuovo Esecutivo.
Se, accogliendo la proposta della commissione per il controllo dei bilanci, questa settimana il Parlamento approverà il discarico alla Commissione, essa non potrà interpretare tale decisione come la concessione di un assegno in bianco.
A mio avviso la parte più importante della relazione della onorevole Van der Laan è la terza, cioè la proposta di risoluzione: le condizioni contenute nei suoi otto capitoli sono parte integrante della decisione di concedere il discarico, che ne presuppone il rispetto.
Nella procedura di discarico per gli esercizi successivi - quella per il 1998 è già in corso - il Parlamento è chiamato a verificare attentamente che il plauso tributato alla Commissione per il 1997 non sia stato troppo prematuro.
Il banco di prova si presenterà molto presto, cioè quando la Commissione esporrà il suo programma di riforme.
Preparando il discarico per l'esercizio 1998 avremo modo di appurare se saranno stati garantiti veramente l'efficienza, la trasparenza, il principio di responsabilità, nonché una profonda disponibilità a fornire informazioni all'autorità di bilancio chiamata a concedere la quietanza liberatoria.
Signor Presidente, tutti ricordiamo che il Parlamento ha deciso di rinviare il discarico per l'anno finanziario 1997 in attesa delle dichiarazioni di intenti della nuova Commissione europea relativi alla riforma interna.
In seguito a ciò, la Commissione si è assunta vari impegni e ha senza dubbio adottato molte misure di riforma.
Per onestà va detto che il nuovo Presidente Prodi e i suoi collaboratori si sono impegnati ad applicare i requisiti di controllo finanziario stabiliti dal Parlamento.
Tuttavia la riforma della Commissione europea dev'essere vista nel contesto del dibattito che si svolgerà in attesa della prossima Conferenza intergovernativa e in quello della riforma di varie politiche ed iniziative comunitarie.
I Trattati comunitari esistenti verranno modificati in modo da garantire, per esempio, il successo del processo di ampliamento.
Sono certo che nel corso del dibattito verranno analizzati altri aspetti della riforma delle Istituzioni comunitarie, ma dal punto di vista degli Stati membri più piccoli è importante che la riforma della Commissione europea avvenga in modo da permettere a tali Stati di essere ancora rappresentati in Commissione.
Signor Presidente, la Commissione ora ottiene il discarico per il 1997, ma in realtà non lo merita.
Il 1997 rientra nella competenza della vecchia Commissione e per questo quella nuova non ritiene di potersene assumere la responsabilità.
E' vero: l' esecuzione del bilancio per l' esercizio 1997 rientrava nella competenza della precedente Commissione.
D' altra parte, però, la nuova Commissione si è impegnata a rimettere ordine dopo i vecchi scandali e devo ammettere che non sono assolutamente sorpreso.
La vecchia mentalità tendente ad insabbiare le cose e a proteggere i propri amici purtroppo esiste ancora.
Alcuni pensano che faremmo meglio a seppellire i vecchi peccatori e a ricominciare da capo.
Non credo che si possa cominciare da capo se non si fa prima ordine per bene.
Non faccio riferimento in particolare agli scandali di ECHO.
Sono scandalizzatissimo che sia così difficile farsi consegnare i documenti relativi.
Sono relatore per ECHO alla commissione per il controllo dei bilanci e faccio molta fatica a svolgere il mio lavoro se la Commissione non mi dà le informazioni necessarie.
Dall' esterno si ha l' impressione che la Commissione abbia qualche cosa da nascondere.
Anche le mie indagini indicano purtroppo che potrebbe effettivamente essere così.
La Commissione non mette tutto sul tavolo e perpetua così l' antica prassi, la quale ha portato alla caduta della precedente Commissione.
Mi associo quindi in tutto e per tutto all' invito a concedere al Parlamento l' accesso incondizionato ai documenti, perché altrimenti non possiamo svolgere il nostro lavoro.
Grazie, Commissario Schreyer.
La discussione è chiusa.
La votazione si svolgerà domani alle 12.00.
Seguito da dare alla seconda relazione del Comitato di esperti indipendenti
L'ordine del giorno reca la discussione sulla relazione (A5-0001/2000), presentata dall'onorevole Van Hulten a nome della commissione per il controllo dei bilanci, sul seguito da dare alla seconda relazione del Comitato di esperti indipendenti sulla riforma della Commissione.
Signor Presidente, lo scorso anno in questo periodo il Parlamento europeo aveva istituito un Comitato di esperti indipendenti presieduto da André Middelhoek, il cui mandato era quello di indagare sulle accuse di frode, cattiva amministrazione e nepotismo nella Commissione europea.
Il 15 marzo, il comitato pubblicava la sua prima relazione e concludeva che: "Diventa difficile trovare qualcuno che abbia la minima sensazione di essere responsabile".
A poche ore di distanza dalla presentazione della relazione, il Presidente Santer annunciava le dimissioni di tutta la Commissione.
Tali dimissioni hanno segnato la fine del duro conflitto tra un Parlamento sempre più sicuro di sé e una Commissione europea coinvolta in accuse di frode.
Da allora Bruxelles è cambiata moltissimo: è stato eletto un nuovo Parlamento, più efficiente, ed è stata nominata una nuova Commissione.
Nel suo discorso del 21 luglio dinanzi al Parlamento europeo, il Presidente designato della Commissione, Prodi, ha annunciato il suo intento di tenere pienamente in considerazione la seconda relazione sulla riforma del Comitato di esperti indipendenti, che contiene le 90 dettagliate raccomandazioni di cui stiamo discutendo oggi.
La nuova Commissione ha già fatto importanti passi per allontanarsi dal modo in cui operava in passato.
E' stato adottato un codice di condotta per i Commissari ed i loro servizi e, in un gesto simbolico ma nondimeno significativo, i Commissari hanno anche rinunciato al loro diritto di acquistare esentasse bevande alcoliche, tabacco, benzina e beni di consumo.
Sono state redatte ed applicate nuove norme che disciplinano la nomina degli alti funzionari ed è stato ridotto il numero delle Direzioni generali.
Ritengo che la Commissione abbia dimostrato chiaramente per la prima volta di voler cambiare, cosa di cui dobbiamo congratularci.
Lo scopo generale delle riforme dev'essere quello di creare un'amministrazione pubblica europea forte ed integra, in grado di svolgere i propri compiti in modo efficace ed efficiente, un'amministrazione i cui funzionari dispongano dei mezzi necessari per svolgere i loro compiti e siano considerati pienamente responsabili a tutti i livelli, un'amministrazione che riconosca e premi il merito e incoraggi i funzionari a valorizzare appieno le proprie potenzialità.
Per raggiungere tale obiettivo sono necessari quattro tipi di intervento.
In primo luogo è necessario migliorare la gestione ed il controllo finanziario all'interno della Commissione.
Uno dei principali problemi riguarda la mancanza di un sistema efficace di controllo finanziario.
Le Direzioni generali della Commissione devono diventare pienamente responsabili della propria spesa, anche del punto di vista del controllo finanziario.
Occorre istituire un nuovo servizio indipendente di audit, mentre le Direzioni generali devono pubblicare un rendiconto annuale in modo da consentire una chiara individuazione dei settori che presentano problemi e stabilire obiettivi annuali per la riduzione delle frodi e delle irregolarità.
In cambio di questo maggiore grado di autonomia, gli amministratori devono rispondere pienamente e personalmente delle loro azioni.
E' chiaro che il passaggio a questo nuovo sistema richiederà tempo.
Sarà necessario introdurre modifiche al regolamento finanziario e il Parlamento dovrà esprimersi in merito a tali modifiche.
La Commissione ha il compito di verificare la conformità con il Trattato e con il regolamento finanziario nella fase transitoria, ma nel frattempo non bisogna restare inattivi, dato che le modifiche urgenti sono necessarie adesso.
In secondo luogo va rafforzata la lotta contro le frodi, la cattiva gestione e il nepotismo, innanzitutto creando una cultura nella quale non possano prosperare.
A tal fine è necessario che i Commissari e i funzionari di grado più elevato diano l'esempio e che a tutti i funzionari sia assicurata un'adeguata formazione professionale. E' inoltre necessario rafforzare gli attuali meccanismi di lotta contro le frodi.
L'OLAF, l'Ufficio europeo antifrode istituito dalla Commissione lo scorso anno, dev'essere posto sotto la direzione di un pubblico ministero europeo indipendente, incaricato di istruire le azioni penali di competenza delle autorità giudiziarie nazionali in relazione a reati commessi a danno degli interessi finanziari dell'Unione da parte di membri e funzionari delle Istituzioni europee.
E' possibile, anzi è necessario, presentare una proposta in tal senso in base all'articolo 280 del Trattato entro la prima metà di quest'anno.
In terzo luogo occorre migliorare le regole della vita pubblica europea.
La crisi politica che lo scorso anno ha portato alle dimissioni della Commissione ha chiaramente dimostrato la necessità di disporre di regole di condotta chiare e facili da applicare.
Da allora sono stati introdotti diversi codici.
Essi devono essere valutati dal Parlamento ed essere resi legalmente vincolanti.
Le Istituzioni europee dovrebbero seguire l'esempio di alcuni paesi, e in particolare quello del Regno Unito, e istituire un comitato sulle norme cui attenersi nella vita pubblica, incaricato di fornire consulenze su questioni di etica professionale e sulle regole di condotta nelle Istituzioni europee.
Coloro che segnalano irregolarità, se agiscono in buona fede, devono essere tutelati e proprio alla fine dell'anno scorso il Commissario Kinnock ha annunciato nuove misure per la tutela di queste persone, misure che occorrerà applicare urgentemente.
Malgrado tali misure non siano da considerarsi mai come un'alternativa ad una gestione sana e responsabile, devono comunque rappresentare una valvola di sfogo se qualcosa non funziona.
E' però essenziale che le riforme non siano limitate alla Commissione: anche il Parlamento deve prendere in considerazione la necessità di migliorare le sue norme, procedure amministrative e pratiche gestionali interne.
Infine è necessario modernizzare la politica della Commissione in materia di risorse umane, dal momento che essa non risponde più alle esigenze di un'organizzazione moderna e plurinazionale.
Il dialogo sociale ha spesso agito da freno alla riforma e una sua revisione è attesa da tempo.
Occorre far sì che la carriera all'interno delle Istituzioni europee diventi più attraente.
Troppi sono infatti i nuovi funzionari giovani che lasciano il posto di lavoro già dopo pochi anni.
Il merito va riconosciuto e premiato, e la formazione in competenze specifiche dev'essere una condizione sine qua non per accedere ad un grado superiore.
La procedura di promozione deve diventare più equa e trasparente.
Da ultimo, ma non per questo meno importante, è necessario rivedere il regime di retribuzione e le altre indennità.
Occorre che tale regime sia aggiornato e reso più flessibile e rispondente alle condizioni del mercato del lavoro.
E' necessario eliminare alcuni degli elementi più obsoleti e tener conto delle legittime preoccupazioni dell'opinione pubblica che non capisce perché ai funzionari europei debba essere ancora erogata un'indennità per l'espatrio in un'Europa che non ha più confini, o perché essi debbano pagare le tasse con aliquote ben inferiori a quelle degli Stati membri.
Domani il Commissario Kinnock presenterà la sua comunicazione sulla riforma.
Tale comunicazione dovrà contenere un calendario ben definito.
Con una nuova Commissione e un nuovo Parlamento in piena attività, lo stimolo per una riforma è più forte di quanto non sia mai stato in passato e probabilmente di quanto potrà mai essere in futuro.
Mancano pochi anni all'ampliamento dell'Unione ed è giunto il momento che l'Europa metta ordine all'interno delle proprie Istituzioni e che rafforzi in loro il senso di responsabilità di cui hanno parlato gli esperti indipendenti.
Nel giugno dello scorso anno gli elettori europei hanno detto chiaramente che sono stufi di sentire storie interminabili di cattiva gestione e nepotismo.
C'è un modo molto semplice di porre rimedio a questa situazione: consentiteci di eliminare la cattiva gestione e il nepotismo.
Signor Presidente, non vorrei essere frainteso - spero vivamente di non esserlo - e quindi premetto che sono naturalmente favorevole alla lotta contro la frode e sostengo con forza le riforme opportune e necessarie.
Si tratta di un tema non semplice che meriterebbe approfondimenti ben più ampi, ma mi limiterò a rilevare solo qualche punto, anche per far prendere, se possibile, coscienza di cosa stiamo parlando.
Tutti gli esperti possono dare informazioni e notizie, formulare opinioni e consigli, ma essi, giustamente, non hanno responsabilità politica ed elettiva.
Credo che i politici debbano invece esaminare cosa si può trarre da una relazione di esperti e cosa non può essere preso in toto con uno spirito che, in alcune circostanze, a me è apparso e appare autolesionista.
Io credo colgo solo qualche spunto che sui membri di questo Parlamento possa agire e operare solo questo Parlamento e nessun altro perché, se così non fosse, l'autorità e la rappresentatività del Parlamento europeo verrebbero profondamente minate nei prossimi anni e questa Istituzione non progredirebbe, come invece è giusto che sia.
Reputo altresì importante che nessuno possa o debba negare documentazione al Parlamento europeo e alle sue commissioni.
La morale, la disciplina e la riservatezza sulle questioni delegate dev'essere propria dei membri di questo Parlamento, non certo imposta da chicchessia.
Faccio rilevare che non esiste una giustizia europea, bensì una giustizia diversificata per ciascuno degli Stati membri.
Noi corriamo il rischio di delegare questioni per pari reati che poi verranno invece sanzionati in modo diverso.
Sono d'accordo che vada avviato un sistema d'indagine, ma sono anche profondamente convinto che si debba riconoscere pari dignità e comunque pari necessità al diritto alla difesa.
Non condivido che si possano criminalizzare con estrema facilità e semplicità i funzionari della Comunità europea: la delazione è un metodo che non appartiene più al terzo millennio.
Concludendo, signor Presidente, ritengo che da questo Parlamento debba partire un principio di democrazia: vanno attuate riforme che vedano il Parlamento crescere e ampliare i suoi poteri, non regredire.
Questo dibattito sulla relazione Van Hulten ci riporta ad un'altra relazione recente e ad uno dei periodi più traumatici per le Istituzioni europee dal momento della loro creazione nel 1957.
Il rifiuto del Parlamento europeo di concedere il discarico e la bocciatura definitiva del bilancio 1996, la mozione di censura presentata al Parlamento un anno fa per diverse ragioni, e la prima relazione del Comitato di esperti indipendenti sulla riforma della Commissione, che ha portato alle dimissioni in massa della Commissione stessa, fanno ora parte della storia europea.
Coloro che tra noi hanno partecipato a questi eventi storici sono ben consci che tutto questo sconvolgimento non si sarebbe verificato se il Parlamento non avesse esercitato il proprio potere per chiedere alla Commissione di modificare il suo operato.
Vi ricordo che il Consiglio dei ministri, nuovamente assente stasera, aveva approvato il discarico per l'esercizio 1997 - non quello per il 1996 - proprio il giorno in cui la Commissione si è dimessa, il 15 marzo.
Ecco ora la seconda relazione del Comitato di esperti indipendenti, che abbiamo già avuto occasione di conoscere e di discutere brevemente lo scorso settembre.
La maggiore preoccupazione del PPE è quella di riconquistare la fiducia dei cittadini europei nei confronti della Commissione.
A nulla servirebbe cercare di costruire un'Europa forte se, a causa di funzionari troppo zelanti, i cittadini europei dovessero considerare inadeguato il sistema di responsabilità democratica.
In nessun caso cederemo terreno sui risultati che abbiamo raggiunto in questi ultimi mesi, dal momento che crediamo che ciò sia nell'interesse della chiarezza e della trasparenza.
Ci preoccupano quindi i numerosi annunci fatti dal Commissario Kinnock nelle ultime settimane a nome della Commissione, con proposte di vario tipo da inserire nel prossimo Libro bianco.
Pur rispecchiando la volontà di procedere rapidamente, questi annunci danno anche l'impressione che la Commissione sia più in "modalità trasmissione" che in "modalità ascolto".
La nostra preoccupazione è rafforzata da una voce circolata alcuni giorni fa, secondo la quale la Commissione intende limitare al massimo l'accesso di informazioni al Parlamento.
Questa, dopo tutto, è stata una delle cause della caduta della Commissione precedente e mi chiedo se tale lezione sia servita a qualcosa.
La consapevolezza che le modalità di rapporto tra il Parlamento e la Commissione europea devono ancora essere negoziate ci ha portato a dissentire dal relatore in occasione della discussione sulla relazione in commissione.
Non siamo assolutamente d'accordo con lui sul fatto che sarebbe degradante per il Parlamento redigere istruzioni dettagliate su ciò che il Parlamento vuole che la Commissione consideri nel suo pacchetto di riforme.
Onorevole Van Hulten, meno precisi siamo nelle nostre risoluzioni, più spazio hanno la Commissione e i suoi ex colleghi del Consiglio di fare ciò che vogliono.
Crediamo che le numerose raccomandazioni della relazione degli esperti debbano essere messe in atto.
Il gruppo PPE-DE ha presentato in commissione tutte le raccomandazioni della relazione degli esperti, molte delle quali sono state inserite nella relazione Van Hulten alterandone completamente la natura in commissione.
Abbiamo ripresentato in commissione alcuni emendamenti che non sono stati accettati, e in particolare quello riguardante la nostra proposta di rivedere in modo specifico i codici di condotta in modo da aggiungervi una clausola relativa al merito e alla capacità manageriale - con particolare riferimento alle nomine e alle promozioni - che il Commissario aveva accettato nel corso dell'udienza di settembre.
Guardando al futuro, sappiamo di essere solo all'inizio del lungo processo di riforma della Commissione europea.
Desideriamo in particolare veder riconosciute pubblicamente le norme che regolano il duro lavoro e la grande competenza dei funzionari della Commissione, la cui reputazione si è macchiata a causa della cattiva condotta di pochi individui.
Signor Commissario, dal momento che ha fatto parte dell'ultima Commissione saprà di certo perché si è verificata la crisi: in poche parole vi erano programmi in corso per i quali il personale disponibile non era sufficiente.
Le chiediamo di cogliere l'opportunità per dichiarare di quanto personale ha realmente bisogno la Commissione per le attività essenziali di cui è responsabile.
La nostra situazione è diventata molto chiara a questo riguardo nel bilancio per il 2000.
Nel corso dei prossimi cinque anni vigileremo affinché vengano messe pienamente in atto le riforme di cui si sta parlando, e daremo il nostro appoggio a qualsiasi iniziativa volta a modernizzare le Istituzioni.
Tuttavia non esiteremo a ritirare il nostro appoggio sia finanziario che di altra natura se ci si muoverà senza la chiarezza promessa dal Presidente della Commissione Prodi prima della sua nomina.
Speriamo di poter evitare in futuro altri sconvolgimenti istituzionali portando avanti costantemente un dialogo che presupponga, fin dall'inizio, il ruolo paritetico del Parlamento nel decidere in merito agli esiti della riforma della Commissione.
Signor Presidente, desidero iniziare scusandomi per il fatto che il mio intervento non sarà teatrale come quello dell'onorevole Elles, ma prima ancora vorrei ringraziare l'onorevole Van Hulten per la sua eccellente relazione.
Sarebbe stato sbagliato, da parte del Parlamento, accogliere indiscriminatamente ogni singola raccomandazione proveniente da un organo esterno, dal momento che il Parlamento dovrebbe avere una sua opinione sulle varie questioni.
E' giusto che il Parlamento abbia una relazione specifica e l'onorevole Van Hulten gliel'ha fornita.
Vorrei invitare l'onorevole Elles a non mettere il carro davanti ai buoi: anche se è vero che i socialisti hanno perso in molti campi, essi non sono stati ancora battuti in sessione plenaria, e vorrei fargli presente che ciò probabilmente non avverrà nemmeno domani.
Desidero ringraziare il Commissario Kinnock per l'impegno dimostrato fino ad ora.
Egli ha dichiarato espressamente che si impegnerà affinché possa avvenire un cambiamento radicale, ed è essenziale a questo riguardo il suo tentativo di dare vita al concetto di responsabilità.
Chiaramente questo concetto dovrà essere sviluppato a tutti i livelli, nel riconoscimento delle necessità di ciascun livello della Commissione.
Ovviamente occorrerà introdurre cambiamenti nel regolamento finanziario.
E' importante tener presente che i funzionari devono smetterla di scaricare sugli altri le proprie responsabilità.
Quando la Commissione sbaglia i funzionari devono rispondere del loro operato, e un rendimento insufficiente deve portare alle dimissioni.
Questo concetto è ovvio in altri contesti, ma sembra essere troppo radicale per la Commissione.
Non possiamo continuare a far pagare ai contribuenti europei l'incompetenza, la cattiva gestione e le frodi, fornendo loro un servizio scadente.
Voglio farvi un esempio: nel 1998 un calcolo errato del tasso di cambio relativo al vino italiano, riportato in una relazione della Corte dei conti, è costato ai contribuenti europei da 8 a 10 milioni di sterline.
Questo chiaramente non è accettabile, ma che cos'è accaduto alla persona responsabile dell'errore?
Occorre avere un sistema che fornisca incentivi e promozioni, le quali devono basarsi sul merito.
Riconosciamo che gran parte dei funzionari della Commissione lavorano sodo, ma sappiamo anche che alcune pratiche sono superate.
Non vediamo l'ora di leggere la proposta di riforma della Commissione e di metterne a punto i dettagli assieme alla Commissione stessa. Contrariamente a quanto ha detto l'onorevole Elles, infatti, il Commissario si è impegnato a discutere personalmente della proposta con il Parlamento da qui al 1º marzo.
Occorre anche riconoscere che, prima di criticare gli altri, va fatta un' autocritica.
Il Parlamento europeo non sempre è stato trasparente nel suo operato.
Abbiamo ancora un lungo cammino da percorrere prima di poter dire di essere perfetti.
Anche la nostra politica di gestione del personale è superata, e alcune pratiche di lavoro hanno bisogno di una riforma radicale.
Spero quindi che il Parlamento europeo segua l'esempio della Commissione nel processo di riforma.
Prendiamo atto delle proposte volte a basare il bilancio sulle attività, riconoscendo che ciò implica autodisciplina da parte dei funzionari della Commissione, ma sappiamo che anche il Parlamento è responsabile della propria disciplina quando parla di priorità negative.
Per finire vorrei dire che la Commissione deve modificare il suo rapporto con i cittadini.
I contribuenti europei devono essere rassicurati.
Il destino della Commissione e di tutta l'Unione europea è affidato al varo di questa riforma.
Ecco qual è la questione più importante: il varo di queste proposte.
Signor Presidente, vorrei innanzi tutto congratularmi con il relatore, l' onorevole Van Hulten, per la sua prima relazione.
A lui va la mia ammirazione perché ha avuto il coraggio di non arrendersi di fronte a tanti emendamenti.
Ritengo che la relazione dei Saggi sia stata particolarmente utile così come è utile per il Parlamento - lo ha ricordato anche la onorevole Morgan - rivolgersi all' esterno per avere una valutazione esperta su come viene gestita la nostra amministrazione.
Abbiamo presentato un emendamento in tal senso.
Vorrei sottolineare diversi punti che emergono dalla relazione Van Hulten, non in ordine di importanza, ma secondo una sequenza del tutto arbitraria.
Credo, innanzi tutto, che la Commissione debba prestare maggiore attenzione alla custodia dei documenti.
Gli archivi della Commissione lasciano molto a desiderare.
Ce ne siamo resi conto quando dovevamo indagare sul caso Fléchard, che, fra l' altro, non è ancora stato completamente chiarito.
Stranamente, molti documenti importanti erano scomparsi dagli armadi, anche da quelli del Presidente e dei diversi direttori generali. Si tratta evidentemente di una situazione inaccettabile.
Se il Parlamento vuole effettuare controlli seri, deve poter disporre di quei documenti. Vorrei sapere che cosa intenda fare la Commissione per migliorare la situazione.
Mi si consenta una riflessione sul controllo a posteriori, la DAS.
In parte le mie considerazioni sono riprese nella relazione Van Hulten.
Reputo opportuno che i dati della relazione sull' attuazione del bilancio vengano suddivisi per categoria e per settore.
L' impressione generale è che l' intero bilancio in Europa sia gestito male.
È evidente che negli ultimi anni si è andata delineando una tendenza al miglioramento nel settore agricolo e una tendenza al peggioramento nelle spese strutturali.
Come è possibile?
Vorrei proporre alla Commissione di stabilire una data entro la quale devono essere attuate le riforme.
Se dovremo accogliere nuovi Stati membri, è necessario mettere ordine in casa nostra.
Signor Presidente, onorevoli colleghi, vorrei innanzi tutto ringraziare l' onorevole Van Hulten, che presenta oggi la sua prima relazione in plenaria.
Mi congratulo con l' onorevole collega, anche se mi spiace, naturalmente, che egli abbia deciso di non illustrare la sua relazione nella propria lingua.
Onorevoli colleghi, la relazione in esame è il risultato di un processo difficile e, forse, arriva troppo tardi.
Le difficoltà, a mio parere, sono imputabili soprattutto a una lite fra i due grandi gruppi in seno alla commissione per il controllo dei bilanci.
Siamo onesti: la seconda relazione dei Saggi è approdata alla commissione in settembre.
Sono ormai trascorsi quattro mesi e nel frattempo l' onorevole Van Hulten è stato sommerso dagli emendamenti, più di cento in una prima tornata.
L' onorevole collega si è quindi rimesso al lavoro e ha riscritto la relazione tenendo conto dei numerosi suggerimenti avanzati, ma in una seconda tornata si è trovato di fronte a quasi altri cento emendamenti.
Temo, quindi, che questi siano i motivi che hanno portato alla presentazione tardiva di una relazione troppo dettagliata e ampia.
A quanto mi è dato di sapere, inoltre, la Commissione proprio oggi ha approvato una relazione sulla riforma che dovrà attuare al proprio interno, relazione che, spero, verrà inviata per ulteriori consultazioni ad altre Istituzioni, fra cui il Parlamento.
Forse il Commissario Kinnock potrebbe già questa sera farci qualche anticipazione?
Onorevole Van Hulten, il mio gruppo di ambientalisti e regionalisti fra breve appoggerà i tentativi volti a migliorare ulteriormente la relazione nel corso della plenaria di domani pomeriggio.
Non ha infatti alcun senso riprendere nel testo parola per parola le numerose e valide raccomandazioni del Comitato di esperti indipendenti.
Pertanto, se domani voteremo contro alcuni emendamenti o paragrafi, non è certo perché siamo contrari al contenuto del testo. Il nostro intento è di rendere maggiormente leggibile la sua relazione.
In ogni caso deve essere chiaro che il mio gruppo appoggia pienamente le raccomandazioni del Comitato di esperti indipendenti.
Attendo comunque con interesse di vedere il documento approvato oggi dalla Commissione nonché il Libro bianco che verrà pubblicato a febbraio.
Devo tuttavia comunicarle, signor Commissario, che sia la relazione dei Saggi che la relazione Van Hulten diverranno per il nostro gruppo importanti punti di riferimento, che ci consentiranno di confermare o smentire la nostra fiducia nella Commissione Prodi.
Mi si consenta un' ultima considerazione.
Noi chiediamo che il nuovo Libro bianco sulla riforma della Commissione riceva lo stesso trattamento riservato a quello sulla sicurezza alimentare, che è stato pubblicato la scorsa settimana e reso accessibile al pubblico e che ha stabilito una scadenza concreta.
Ritengo che si tratti di un passo necessario giacché l' opinione pubblica si attende un cambiamento. Il mio gruppo, in ogni caso, chiede che un cambiamento reale si materializzi entro la fine del 2002.
Signor Presidente, questa relazione è senza dubbio opportuna, ma da sola non è sufficiente.
La frode, la cattiva gestione e il nepotismo non sono fenomeni casuali.
Hanno maggiori possibilità di prendere piede laddove il controllo democratico sulle finanze è limitato.
Gran parte del bilancio europeo viene distribuito tramite i Fondi strutturali.
Una siffatta operazione ha senso soltanto se improntata alla solidarietà, quando i paesi ricchi contribuiscono a creare reddito e sviluppo nei paesi più poveri.
I fondi così distribuiti trovano invece la strada per tornare nei paesi ricchi passando per Bruxelles.
I comuni e le autorità regionali reputano questi fondi di loro proprietà, ma sono in grado di rientrarne in possesso solamente investendo massicce risorse finanziarie e umane in attività di lobbying e di negoziato.
A ogni uso indebito dei fondi europei, e sicuramente dopo ogni frode, riecheggia l' appello per controlli ancora più severi.
Tuttavia, neppure i controlli più rigorosi possono risolvere il problema.
L' unico risultato sarebbe un potenziamento della burocrazia e una ridotta possibilità di influenza e partecipazione da parte delle democrazie locali e dei cittadini alle scelte riguardanti i diversi progetti e la loro attuazione.
Sarebbe più opportuno che questi fondi fossero devoluti direttamente dai governi nazionali alle autorità locali senza passare per Bruxelles.
Nei prossimi anni dovremo riflettere sulla possibilità di sostituire i Fondi strutturali con un fondo di perequazione utilizzato esclusivamente a sostegno dei bilanci degli Stati membri o delle regioni a basso reddito pro capite.
Questa, forse, è l' unica strada che consente di contenere le frodi e i costi amministrativi e di rafforzare la trasparenza e la democrazia.
Signor Presidente, non è passato ancora un anno ed è già evidente il diverso modo in cui questo Parlamento si accinge a valutare la prima e la seconda relazione.
La prima relazione è stata ampiamente pubblicizzata, solennemente discussa e utilizzata, così come le polemiche e le fughe di notizie stampa che l'hanno preceduta, per massacrare innanzitutto il Presidente della Commissione e poi la maggioranza dei Commissari europei, anche se non avevano nulla a che fare con frodi, cattiva gestione e nepotismo.
A leggere adesso quanto è successo nemmeno un anno fa appare chiaro che quella relazione a tutto doveva servire fuorché a fare opera di verità o di riforma, come si asserisce oggi, tant'è vero che questa seconda relazione, che invece poteva portare elementi molto più consistenti, è stata commissionata con il mandato preciso di non trattare casi specifici, giacché non interessa perseguire gli illeciti contenuti in questa relazione.
Non interessa ai grandi gruppi di questo Parlamento né alla gran parte dei sindacati, impegnati a parole nella difesa della funzione pubblica europea ma nei fatti occupati nella protezione corporativa dei propri iscritti, utilizzando in modo discutibile gli ampi poteri che sono loro concessi.
Rappresentanti sindacali si trovano nel consiglio di disciplina e nel comitato dello Statuto così da rendere irremovibile il funzionario infedele e da tenere ingessato lo Statuto.
Rappresentanti sindacali fanno anche parte, incomprensibilmente, delle commissioni di concorso, e non mi meraviglierei se membri del sindacato facessero già parte anche dell'OLAF, recando grave pregiudizio a questa Istituzione che dovrebbe, almeno formalmente, dare garanzia di essere super partes.
Capisco quindi perché ci riuniamo a quest'ora, che viene solitamente destinata ad altre attività e non al dibattito, al confronto e all'informazione.
Signor Presidente, riguardo alla sua riforma interna la Commissione si trova in una posizione davvero difficile.
Dopo i fatti che hanno indotto il vecchio Esecutivo a dimettersi, le aspettative sono enormi.
A volte ho la sensazione che anche il consenso in Aula sia tanto maggiore quanto più radicali risultano le proposte avanzate.
D'altro canto non si può cambiare la situazione dall'oggi al domani con un paio di modifiche decise a tavolino perché le complicazioni si presentano al momento dell'attuazione, quando si tratta di definire i dettagli.
È probabilmente questo il motivo per cui anche la commissione per il controllo dei bilanci ha riscontrato più difficoltà del previsto nell'affrontare la problematica, anche se è comunque giunta ad un risultato degno di nota: la relazione presentata dall' onorevole collega Van Hulten, che ringrazio espressamente per il lavoro svolto.
Se non sarà resa ancora più blanda con l'adozione di alcuni emendamenti, la relazione impone alla Commissione alcuni obiettivi chiari ed inequivocabili.
Mi sia consentito esporre innanzitutto il primo: non vogliamo che sia abolito il controllo finanziario.
Anche se non in tutti i casi, il controllore deve poter continuare ad effettuare verifiche preliminari alle operazioni di impegno e pagamento laddove sussistano fattori di rischio o di incertezza.
Ribattezzando Direzione generale audit l'attuale Direzione generale per il controllo finanziario, la Commissione non lancia il giusto segnale perché, se è facile modificare il suo organigramma, le cose si complicano quando si tratta di riformulare i testi giuridici, in particolare il Regolamento finanziario.
Non ho effettuato un calcolo preciso, ma so che sono quasi cento i passaggi del regolamento finanziario della Comunità e delle relative norme di attuazione in cui si disciplinano la figura del controllore finanziario, la sua indipendenza e le competenze assegnategli.
Non possiamo ignorarli o eluderli, nemmeno con una cosiddetta soft law, come si è proposto in sordina durante una riunione della nostra commissione.
Ma anche indipendentemente da valutazioni di natura giuridica sarebbe un errore sostanziale e imperdonabile abolire il tradizionale controllo finanziario proprio nel momento in cui i suoi responsabili presso la Commissione non sono più abbandonati a se stessi, ma potrebbero divenire parte integrante di un sistema funzionante di meccanismi di controllo e di indagine.
Intendiamo giungere alla concatenazione di tre meccanismi: il controllo preliminare indipendente svolto dal controllore finanziario, il controllo parallelo e finale del costituendo servizio interno di verifica, detto anche servizio audit, e da ultimo un'indagine mirata nelle irregolarità ad opera dell'OLAF, il nuovo ufficio per la lotta alle frodi.
È positivo che la relazione Van Hulten colleghi i tre settori, identificando inoltre le carenze decisive da affrontare.
Le elenco sinteticamente: i procedimenti disciplinari sono inefficaci, in particolare laddove si tratti di definire la responsabilità in solido dei funzionari responsabili che si sono macchiati di comportamenti scorretti, c'è molta confusione e poca chiarezza sulle sanzioni penali e anche gli annunci della Commissione rimangono piuttosto vaghi.
Ribadisco la gravità di questi problemi, che vanno finalmente risolti!
Signor Presidente, anzitutto desidero congratularmi con l' onorevole Van Hulten.
Mi rallegra poter affermare che egli fa parte della nostra delegazione e credo di poter essere orgoglioso di lui.
Porgo, ad ogni modo, le mie congratulazioni all' onorevole Van Hulten.
Signor Presidente, le dimissioni della Commissione hanno dato vita a una cultura dell' ansia in seno alla gerarchia e alla grande burocrazia europea.
Giudico quindi fondamentale l' appello a dare una svolta culturale, abbracciando la cultura della responsabilità.
In seno alla commissione per lo sviluppo e la cooperazione ho potuto constatare personalmente che sono migliaia i progetti fermi, che talvolta ben l' 80 percento dei fondi non viene utilizzato e che, a volte, si viene a creare un enorme fiume di denaro, non perché queste risorse non siano indispensabili o non vengano presentate proposte valide, ma perché l' intero sistema si blocca.
Vi è un' insufficiente assunzione di responsabilità - troppa ex ante, troppo poca ex post - e manca, quindi, una cultura di utilizzo reale ed effettivo delle risorse.
Sarebbe magnifico se riuscissimo con questa relazione a introdurre un sistema di impiego dei fondi finalizzato ai risultati e a organizzare le diverse attività di conseguenza.
Mi auguro che, quando la prima bozza di relazione della Commissione diverrà documento ufficiale il 1º marzo, il nostro messaggio contribuisca realmente al cambiamento.
Senza dubbio renderemo così un servizio all' opinione pubblica europea, signor Presidente, e grazie ai risultati ottenuti potremo in parte riguadagnare e riacquistare ciò che, evidentemente, abbiamo perduto negli ultimi anni.
Questo è il migliore sostegno che possiamo dare alla democrazia europea.
Se riusciremo così a superare la cultura degli anni ' 50 e a entrare nel prossimo secolo, avremo ottenuto uno splendido risultato.
Signor Presidente, vorrei innanzi tutto rallegrarmi con l' onorevole Van Hulten per la sua prima relazione.
È stata una prova molto difficile, ma è più semplice imparare a nuotare se ci si immerge subito in acque profonde, come amiamo dire nei Paesi Bassi.
Onorevole collega, dopo questa prova credo che lei possa qualificarsi per le Olimpiadi.
Sono due i punti che, a mio giudizio, meritano un' attenzione particolare da parte del gruppo ELDR.
Mi riferisco, in prima istanza, alla responsabilità individuale dei Commissari.
Il problema va affrontato in sede di CIG.
Non vogliamo, tuttavia, che la questione sia affidata esclusivamente al Consiglio e abbiamo quindi presentato un emendamento in cui chiediamo se sia possibile giungere a un accordo interistituzionale fra Commissione e Parlamento, che ci consenta di disporre di una sorta di posizione di ricaduta e di evitare che il nostro destino sia lasciato nelle mani del Consiglio.
In secondo luogo, il mio gruppo vuole sottolineare che, come già menzionato dall' onorevole Mulder, anche il Parlamento europeo deve avvalersi dell' assistenza di esperti indipendenti.
Il ricorso a una valutazione esterna può contribuire in modo significativo a ripristinare la fiducia dei cittadini europei nella nostra Istituzione.
Non possiamo essere una controparte credibile della Commissione riformata se non siamo disposti a farci un esame di coscienza e se non mettiamo ordine anche al nostro interno.
Avremo un' Europa aperta, democratica e forte, come i nostri cittadini meritano, solo se le riforme riguarderanno tutte le Istituzioni europee.
Signor Presidente, vorrei anch' io congratularmi col collega Van Hulten che ha presentato il suo primo lavoro in plenaria.
Sono certo che ne farà tesoro, fra l' altro, per elaborare, la prossima volta, una relazione più flessibile e per ricercare maggiormente il consenso di tutti i gruppi.
Non è possibile, al punto in cui siamo, rinviare il processo di riforma della Commissione richiesto dai cittadini.
Il Parlamento ha più volte sentito parlare del desiderio di riformarla, perfino da parte di Presidenti della Commissione stessa e adesso sembra che si stia affrontando seriamente la questione.
Dopo le dimissioni di una Commissione e dopo la comunicazione, da parte del Comitato di esperti, di un numero di carenze pressoché interminabile, sembra che la promessa di presentare all' Assemblea un progetto completo di riforma entro il mese di febbraio, fatta dal Presidente Prodi il 14 settembre scorso, sia realizzabile.
Il Parlamento attende, con ansia, tale programma completo di riforma.
La relazione in esame intende conferire forza politica a buona parte delle raccomandazioni formulate dal Comitato di esperti incaricato dal Parlamento.
Il Presidente Prodi aveva assicurato che avrebbe agito in qualsiasi caso e che, pur preferendo riuscire nel suo intento, non si sarebbe lasciato bloccare dal timore di un fallimento.
Perciò auspichiamo che il suo programma sia valido. Le posso infatti assicurare che, se lo fosse, il Parlamento appoggerebbe la Commissione in tale processo di riforme.
Vogliamo una Commissione forte, che possa svolgere le sue funzioni con indipendenza e neutralità, ma anche con senso politico.
I Commissari non devono essere considerati alti funzionari, bensì politici in carica.
Per questo la relazione consente loro la militanza politica e l' appartenenza a organi politici riuniti in collegio nei loro partiti.
Forse il riferimento alle cariche è inesatta.
Non so quale sarà esattamente, Commissario Kinnock, la sua valutazione al riguardo, tuttavia noi ovviamente auspichiamo che i Commissari siano politicamente forti e politicamente impegnati.
Vogliamo anche una struttura che consenta di spendere ogni euro in modo efficace, dato che ad ogni chiusura di conti viene dimostrato esattamente il contrario.
Per questo, signor Commissario, sollecitiamo il Presidente Prodi a presentarsi con un programma valido; si renderà allora conto che avrà forse problemi con quei collettivi che si sentono danneggiati nel loro statu quo, ma non col Parlamento che è in attesa di cambiamenti profondi e validi.
Signor Presidente, il naufragio della Commissione Santer è dovuto anche al fallimento totale del controllo finanziario.
Il futuro della nuova Commissione dipenderà dunque in misura non irrilevante dalla sua capacità di riformare rapidamente questo settore per rimetterlo in grado di funzionare.
A questo proposito si è già ripetutamente affermato che la Commissione intende rafforzare e migliorare radicalmente i controlli ex post e che essi devono venire effettuati nella piena indipendenza affinché in futuro nulla venga più fatto passare sotto silenzio.
Possiamo solo rallegrarcene!
Non capisco però perché si debba, per così dire, pagarne il fio rinunciando ai controlli preliminari indipendenti, e sottolineo l'aggettivo indipendenti.
Finora le operazioni di pagamento della Commissione possono venire effettuate solo previa apposizione al mandato della firma dell'ordinatore e a seguito dell'autorizzazione del controllore finanziario con il visto preliminare, poiché vige il principio del controllo incrociato.
In futuro dovremo accontentarci di un'unica autorizzazione perché, almeno ai sensi dei progetti di riforma della Commissione attualmente in esame, il controllore finanziario non dovrà più effettuare la verifica preliminare.
Chiedo venia, Commissario Kinnock, ma è quasi come se volesse abolire la polizia perché non è stata in grado di prevenire azioni criminose.
Si dovrebbe invece cercare di rendere più efficaci i controlli non imponendo più ai controllori finanziari di apporre indistintamente il visto preliminare ad ogni pagamento, perché chi deve controllare tutto alla fine non controlla niente.
In futuro i controlli finanziari dovranno essere effettuati in modo mirato, per le operazioni che presentino fattori di insicurezza o di rischio.
I funzionari responsabili dei controlli finanziari dovranno operare secondo un sistema decentrato, ovvero presso i colleghi delle direzioni generali operative che spendono il denaro, per poter essere immediatamente presenti quando sorgano problemi e rendere così i controlli meno macchinosi e più rapidi.
La vera divergenza rispetto ai programmi di decentralizzazione dell'Esecutivo è rappresentata dall'indipendenza con cui devono operare i controllori finanziari, che non devono venire subordinati ai singoli direttori generali, come sembra invece prevedere la Commissione.
Dobbiamo trarre un insegnamento dalle circostanze del caso LEONARDO: i controllori interni della Direzione generale competente avevano dato l'allarme, ma non sono stati ascoltati e il loro messaggio non è stato trasmesso a chi di dovere.
La posizione assunta a chiara maggioranza dalla commissione per il controllo dei bilanci è dunque che l'indipendenza costituisce il presupposto per la realizzazione di controlli efficaci.
La nuova Commissione riconosce ormai la necessità di tale indipendenza per le verifiche ex post, non é dunque logico che essa valga anche per i controlli preliminari?
Ritengo che la votazione di domani debba ribadire in modo decisivo questa esigenza, già espressa dalla collega Theato, che condivido pienamente.
Signor Presidente, alcuni anni fa la precedente Commissione aveva cercato di arrivare alla resa dei conti con le vecchie e rigide strutture.
Questo provocò scioperi e campagne denigratorie da parte di sindacati dalla mentalità ristretta, dopodiché le proposte furono abbandonate e sostituite da un compromesso "morbido" .
Questa era la stupidità della vecchia Commissione e allora il Parlamento non fu di alcun aiuto.
Leggendo il capitolo della relazione Van Hulten dedicato alla politica del personale, ho il timore che il Parlamento ancora una volta venga meno alle aspettative sui punti decisivi, tenendo solo discorsi deboli e privi di qualsiasi contenuto.
Ci sono troppi diritti, troppe regole e troppo poco spazio per la gestione.
Mancano la spina dorsale e i denti.
Where is the beef?
E lo dico anche a lei, signor Commissario: Please, deliver the beef even if it is British.
Il Presidente Prodi ha promesso una rivoluzione e anche lei ha detto parole forti e positive, ma ora faccia attenzione a non cedere sui punti fondamentali, quelli più delicati!
Faccia ordine nella giungla dei finanziamenti per il personale!
Tenga duro sull' esigenza della mobilità, non come diritto, come si dice nella relazione, ma come strumento di gestione!
Faccia pure in modo che la formazione divenga anch' essa uno strumento di gestione!
Non accolga la richiesta della relazione, che prevede che gli agenti temporanei debbano essere nominati su impieghi permanenti!
Sono i posti che devono eventualmente essere resi permanenti, e non necessariamente gli attuali agenti temporanei che devono diventare funzionari permanenti.
Infine, signor Presidente, in quanto membro dell' Ufficio di Presidenza fino a sei mesi fa, vorrei invitarla a trattare la questione all' Ufficio di Presidenza, affinché qui al Parlamento, nella nostra amministrazione, soddisfiamo almeno i requisiti che imponiamo agli altri.
Finora non lo abbiamo fatto, e lei deve contribuire a cambiare le cose.
Signor Presidente, desidero ringraziare l'onorevole Van Hulten per la sua relazione, per la quale ho votato a favore.
Vorrei però sottolineare i punti sui quali mi trovo in disaccordo.
Non condivido quanto riportato dai paragrafi relativi al Parlamento.
Questa relazione riguarda la Commissione, e il Parlamento è un argomento a parte.
Non c'è bisogno, quindi, che si parli anche del Parlamento durante la discussione sulla Commissione.
C'è inoltre la questione dei beni esentasse.
Questo era un argomento usato contro la Commissione dalle lobby dei duty-free, risentite per il fatto che la Commissione avesse abolito i duty-free negli aeroporti.
Anche questo è un argomento che non dovrebbe entrare nella relazione.
Gran parte della relazione parla di controllo finanziario, e questo è comprensibile dato che proviene dalla commissione per il controllo dei bilanci.
Non dobbiamo tuttavia dare l'impressione che una larga fetta delle risorse comunitarie sia messa a rischio da una cattiva gestione da parte della Commissione europea.
Dopotutto, si tratta solo dell'1 percento del PIL, se lo si confronta alla spesa nazionale.
Di questo argomento si è già parlato in Parlamento, ma molti eurodeputati sono giovani e sembrano non rendersi conto di quanto siano esigue le risorse finanziarie dell'Unione europea e del fatto che l'80 percento di tali risorse vengono spese dagli Stati membri.
La cattiva amministrazione della spesa da parte della Commissione non dovrebbe quindi mettere a repentaglio grandi somme di denaro.
E' importante ricordare che la questione dev'essere affrontata in questa prospettiva.


La Commissione europea non ha molti compiti legati alla spesa e dispone di pochissimo denaro; ha invece responsabilità molto più importanti, quali quelle relative alla gestione dell'ambiente, alla sicurezza degli alimenti, al commercio estero e al mercato interno, assieme a molte altre responsabilità che le abbiamo dato senza le risorse necessarie per farvi fronte.
Sono uno di coloro che credono vi sia un'assoluta mancanza di fiducia.
Tale situazione è stata creata dal Parlamento nell'ultimo anno.
Sono un eurodeputato da 20 anni, duranti i quali il Consiglio, la Commissione e il Parlamento hanno sempre avuto fiducia reciproca.
Abbiamo avuto i nostri problemi e abbiamo incontrato difficoltà, ma non si è mai verificata una situazione in cui i cittadini dell'Unione europea abbiano dimostrato di diffidare, mettere in dubbio e temere questa pur burocratica Commissione per aver gestito male i nostri affari.
Si tratta di una grossa esagerazione in relazione alle difficoltà che si sono verificate.
Questa Commissione non dovrebbe vivere sempre all'ombra degli errori che hanno causato le dimissioni dell' Esecutivo che l'ha preceduta.
Certo ci sono stati dei problemi - problemi che dovremo risolvere in vista, per esempio, dell'ampliamento - ma a volte ne esageriamo il lato negativo.
Signor Presidente, vorrei ringraziare il relatore per l' ottima relazione.
Spero che la Commissione la utilizzi nell' ambito del proprio lavoro di riforma.
Il processo di riforma ha segnato il passo per un po' di tempo, e alla Commissione regna apparentemente una sorta di stato d' emergenza.
La gestione della Commissione semplicemente non funziona molto bene.
Naturalmente alla Commissione ci sono persone valide e brave, e queste sono la maggioranza.
Abbiamo bisogno di una riforma radicale, perchè c' è troppo poca azione e troppa burocrazia superflua.
Le persone devono avere poteri chiari per prendere le decisioni e devono anche esserne responsabili.
Il regolamento finanziario deve essere modificato.
Siamo d' accordo che è necessario un controllo finanziario migliore, ma la questione è come assicurare tale controllo.
La Commissione e il Comitato di esperti sono favorevoli alla totale eliminazione del controllo preventivo.
Va però fatta attenzione: dobbiamo mantenere una certa forma di controllo preventivo sui finanziamenti.
Non è sufficiente effettuare controlli a campione, quando i finanziamenti sono già stati erogati, perché in questo modo possono passare troppi progetti irregolari; dobbiamo invece riformare e decentrare il controllo.
La Commissione non ha abbastanza personale.
Come deputati dobbiamo avere il coraggio di spiegare ai nostri governi e alle nostre popolazioni nazionali che le risorse in termini di personale non corrispondono assolutamente agli incarichi attribuiti alla Commissione.
La Commissione deve avere la possibilità di rifiutare nuovi incarichi se non le viene attribuito più personale.
Il sistema del personale è troppo rigido: occorre assicurare una maggiore rotazione di funzionari, soprattutto al vertice della gerarchia.
Deve anche essere molto più facile licenziare i funzionari inefficienti ed incompetenti.
Sono quindi molto soddisfatto che venga introdotta una riforma della procedura disciplinare.
Le pessime esperienze maturate finora in materia di questioni disciplinari mostrano fin troppo bene quanto sia necessaria una riforma.
Signor Presidente, signor Commissario, in primo luogo non posso fare a meno di pensare che questo è sostanzialmente un dibattito anglo-neerlando-scandinavo, a giudicare dagli oratori.
Lo trovo un po' preoccupante.
Spero, al pari di molti altri, che lo stato di emergenza nei rapporti fra la Commissione e il Parlamento stia per esaurirsi.
Dobbiamo uscire da questa logica, nella quale non facciamo neppure in tempo a spegnere un incendio che subito dobbiamo precipitarci a spegnerne un altro scoppiato altrove.
Come dice l'onorevole Blak, dobbiamo invece istituire un sistema in cui i ruoli siano chiari.
Anzitutto serve una regolamentazione rigorosa, e occorre applicarla.
Codici di comportamento e comitati etici non sono sufficienti.
Occorrono regole severe che stabiliscano, fra l'altro, che cosa possa essere decentrato, che cosa possa essere trasferito all'esterno e che cosa debba essere indipendente.
Trovo inquietante che in questa discussione si inneggi all'indipendenza senza specificare in rapporto a che cosa, e con quali diritti decisionali.
Insomma, occorre dotarsi di una regolamentazione amministrativa di base per l'Unione, per le sue Istituzioni e per i rapporti con gli Stati membri.
Ecco ciò che manca.
Abbiamo chiesto un pubblico ministero europeo e un diritto penale, ma l'Unione ha bisogno anche di un proprio diritto amministrativo.
Sarebbe certamente un passo in avanti se la Commissione accogliesse la proposta, avanzata dal Mediatore, di un codice di condotta per la buona amministrazione avente valore vincolante.
La relazione Van Hulten rappresenta un passo nella giusta direzione, ma non basta.
In secondo luogo, dobbiamo definire con chiarezza anche le nostre competenze in materia di revisione dei conti.
La Corte dei conti ha il compito di accertare l'osservanza o meno delle norme, ma non deve entrare nel merito dell'opportunità di un dato atto.
Le valutazioni di ordine politico sono una prerogativa del Parlamento, che non deve invece andare a caccia di ladri perché si tratta di un compito dell'OLAF.
Ditemi voi quale parlamento nazionale riceve, per esempio, tutti gli incartamenti delle indagini preliminari!
A costo di farmi dare della testarda, voglio aggiungere che il regolamento sulla pubblicità degli atti dovrà essere molto migliore della bozza in circolazione su Internet, perché altrimenti non giungeremo a nulla in questa nostra battaglia.
Signor Presidente, desidero ringraziare di cuore il relatore per il suo lavoro.
Sono lieto di potermi rivolgere a lui in olandese, come ha fatto anche l' onorevole Van den Berg.
Diversamente mi sarei forse sentito un po' in colpa.
Questa relazione mostra un sensibile miglioramento, anche grazie agli emendamenti.
Faccio parte della commissione per l' occupazione e gli affari sociali e al nostro interno un relatore è sempre orgoglioso di ricevere 100 emendamenti, perché in tal modo è consapevole di aver sollevato un argomento interessante.
È stato così anche questa volta, ma ritengo un poco eccessivo dilungarsi tanto su questi 100 emendamenti.
Vorrei inoltre ricordare che il nostro coordinatore nella commissione per il controllo dei bilanci è l' onorevole Pomés Ruiz, proveniente dalla Spagna, che ha fornito al dibattito un importante contributo da parte spagnola.
Signor Presidente, uno degli elementi più importanti fra quelli menzionati è la proposta del relatore di istituire un comitato permanente che si occupi dei parametri applicabili alla pubblica amministrazione.
Si tratta di una proposta molto importante.
Mi sorprende soltanto che il gruppo socialista la attacchi contrapponendole una proposta della onorevole Morgan che ha come obiettivo quello di cancellarla completamente.
La situazione non mi è chiara.
Da un lato, si moltiplicano gli elogi all' indirizzo del relatore, dall' altro, la onorevole Morgan, su questo punto come su altri, segue una strategia da terra bruciata tesa sostanzialmente a cancellare l' intero contenuto della relazione.
Non so se l' intento di questa strategia sia venire incontro al Commissario Kinnock.
Conosco, tuttavia, il Commissario Kinnock; so che desidera ascoltare le nostre richieste ed è disposto a prenderne poi le distanze, se lo ritiene necessario.
Non ritengo indispensabile una simile strategia da terra bruciata.
Infine, vorrei far riferimento alla questione dei funzionari.
Non sono assolutamente d' accordo con l' onorevole Haarder.
Concordo invece nell' affermare che il testo relativo ai funzionari non è affatto sufficiente.
Innanzi tutto l' accento viene posto sull' importanza del servizio pubblico in generale, e in secondo luogo viene elencata una serie di proposte, a proposito delle quali ci si chiede se siano ragionevoli o se conducano effettivamente a miglioramenti.
Per esempio, ci siamo occupati dei BAT, un punto importante, ma vogliamo al contempo eliminare il personale temporaneo della Commissione.
Queste due proposte sono contraddittorie e non riesco a capire come possano essere state presentate.
Signor Presidente, dai tempi della Repubblica di Platone il mondo occidentale è stato sistematicamente tentato di sostituire il governo dei saggi al governo del popolo.
Già in una prima occasione il nostro Parlamento ha chiesto l'assistenza dei saggi per valutare l'operato della Commissione europea, ed essi hanno colto l'opportunità per deciderne le sorti.
In questa seconda relazione i saggi vanno ancora più in là, criticando i gruppi politici di questo Parlamento che avrebbero esitato ad accettare le dimissioni della Commissione europea a causa della comune affiliazione politica di alcuni dei suoi membri e sostenendo che il problema può venire risolto imponendo ai Commissari di rinunciare ad ogni appartenenza politica.
Sempre secondo i saggi, il Parlamento dovrebbe rinunciare alle prerogative di controllo della Commissione europea e dovrebbe venire sostituito in questo compito da un comitato di garanzia dei buoni costumi nella vita pubblica, un organo permanente e non elettivo, costituito presumibilmente da un altro gruppo di saggi.
Nella loro seconda relazione gli saggi ci insegnano che l'Italia è finanziata dal Fondo di coesione, che i due terzi dei Fondi strutturali sono destinati al FESR e al Fondo sociale, che nei Fondi strutturali il principio di addizionalità e il principio di complementarietà si equivalgono, che la lobby agricola impone il finanziamento dello sviluppo del mondo rurale tramite la sezione Garanzia del FEAOG e che il principio di partenariato si applica solo alla Commissione e agli Stati membri.
È una lezione di saggezza di stampo ideologico e senza nessun fondamento.
Non è in questo modo che si promuoverà la riforma delle Istituzioni europee nel pieno rispetto dei principi democratici.
In un primo tempo la relazione Van Hulten era una relazione brillante, e rendo sinceramente omaggio agli sforzi profusi dal collega che l'ha elaborata.
Purtroppo, però, è stata successivamente modificata nel modo più deleterio, trasformandosi in un documento che si profonde in elogi di proposte che non possiamo accettare.
Signor Presidente, onorevole Van Hulten, il suo lavoro, in spagnolo, merita attributi significativi: duro, improbo, complesso.
Credo che sia importante per una prima relazione. Consideri, pertanto, le mie osservazioni come una critica onesta che credo arricchirà tale dibattito.
Questa relazione mi sembra ridondante, prolissa, confusa e carente di precisione nei concetti utilizzati.
"Ridondante" è forse l' aggettivo più grave, ma non ne è lei responsabile perché la responsabilità spetta al Parlamento.
Se, infatti, il Parlamento incarica un Comitato di esperti - non ripeterò quanto ha affermato l' onorevole Casaca, sebbene concordi abbastanza con lui sull' analisi del problema - che senso ha accogliere una tradizione medievale di glossare i glossatori e così ad infinitum?
Certo, stiamo aspettando questa riforma della Commissione e le proposte che la Commissione ci farà e sulle quali dovrà pronunciarsi il Parlamento.
Nel frattempo, siamo chiamati a dare il voto di fiducia alla Commissione.
"Prolissa" : non mi soffermerò sull' estensione di questa relazione.
Non so se batta il record di tutte le risoluzioni presentate in questa sede ma, senza dubbio, batte il record di questo tipo di risoluzioni.
Non credo che vi sia mai stata una risoluzione - e in Parlamento se ne elaborano di complesse - che ha abbia avuto paragrafi lunghi più di 16 righe e senza un punto.
Inoltre è "confusa" .
Non ribadirò quanto è stato detto sull' analisi di questioni che concernono il Parlamento perché dovrebbe essere oggetto di un' altra relazione.
Il discorso va approfondito, ma non in questa relazione.
Infine, signor Presidente, non citerò esempi, ma sinceramente in molti punti il linguaggio giuridico viene utilizzato con un' allarmante mancanza di precisione.
In sintesi, Commissario Kinnock, attendo - come molti altri - la sua relazione per poterla votare, che è poi ciò che deve fare il Parlamento.
Signor Presidente, l'importanza della riforma in questione si deduce anche dalla portata delle iniziative proposte e dalla molteplicità dei dettagli forniti, ma la sua necessità risulta in modo inconfutabile anche dai fatti che l'hanno avviata.
La determinazione con cui i Commissari Prodi e Kinnock hanno effettuato i loro annunci in Aula e alla commissione per il controllo dei bilanci ha accresciuto ulteriormente le nostre speranze e le nostre aspettative.
La relazione in esame evidenza in particolare il principio della trasparenza, la cui realizzazione viene considerata come uno degli obiettivi principali della riforma.
Anche se non si può effettivamente sottolineare a sufficienza l'importanza della completa ricostruibilità di tutte le operazioni, questa riforma non è tuttavia di natura puramente burocratica, ma intende essere una dimostrazione di buona volontà nei confronti dei cittadini.
La politica dell'Unione europea deve riconquistare la fiducia dei cittadini, i quali rivendicano il diritto di accedere alle Istituzioni rapidamente e senza preclusioni e chiedono che le norme da cui dipende la loro comprensione siano leggibili.
Essi vogliono una politica destinata a riuscire, che considerano come un normale servizio reso a cittadini responsabili.
Il successo della riforma dipende essenzialmente dall'iniziativa della Commissione.
Sono tuttavia irritata dalla dichiarazione rilasciata oggi dall'Esecutivo, secondo il quale la discussione della relazione intermedia con il Parlamento deve avere solo carattere informale.
Commissario Kinnock, il suo intervento di martedì prossimo alla commissione per il controllo dei bilanci non potrà però essere a senso unico, perché il Parlamento vuole e deve contribuire alle riforme. La conferenza stampa di questa settimana offende inoltre la mia sensibilità politica perché si tiene prima di un'accurata discussione della proposta in seno alla commissione per il controllo dei bilanci.
Commissario Kinnock, nonostante i suoi successi personali mi sembra che la Commissione debba ancora percorrere un lungo cammino prima di riuscire a soddisfare le nostre forti, ma legittime aspettative.
Desidero iniziare mettendo agli atti e facendo presente alla onorevole Langenhagen che la decisione che io non intervenga alla seduta plenaria di domani e quindi non sia disponibile a fornire risposte formali sulla relazione non è mia o della Commissione, ma è una decisione del Parlamento.
Così, se vuol fare una paternale, è meglio che la faccia qui in Aula.
La onorevole mi conosce abbastanza bene da sapere che in tutte le fasi di questi cinque anni, in cui abbiamo lavorato insieme in Parlamento, non c'è stata una sola volta in cui io mi sia rifiutato di rendere conto in modo completo, formale e dettagliato del mio operato.
Signor Presidente, vorrei iniziare rendendo omaggio al lavoro coscienzioso e, da quello che sento, generoso dell'onorevole Van Hulten nel preparare questa relazione.
Anche se nuovo di quest'Aula, egli è abbastanza anziano per certi aspetti, sicuramente per quanto riguarda la sua familiarità con le Istituzioni dato che è un ex funzionario; credo che egli abbia dimostrato questa sua qualità affrontando abilmente un tema complesso e della massima importanza per tutte le nostre Istituzioni, come hanno sottolineato diversi parlamentari.
Lo ringrazio e gli auguro una lunga e brillante carriera come deputato.
Signor Presidente, come lei saprà, la relazione dell'onorevole Van Hulten sulla seconda relazione del Comitato di esperti indipendenti è necessariamente lunga e, dal momento che intendo rispondere in modo esauriente in particolare sulle questioni relative alla gestione e al controllo finanziario, le chiedo di essere indulgente.
Naturalmente non ruberò all'Aula più tempo di quanto non sia assolutamente necessario.
Quando l'Assemblea ha esaminato la seconda relazione del Comitato di esperti indipendenti lo scorso settembre, a nome della Commissione entrante ho promesso che la relazione sarebbe stata considerata un elemento fondamentale nelle proposte di riforma della Commissione.
I nostri sforzi, tesi a mantenere tale promessa, saranno evidenti per il Parlamento quando verrà esaminato il pacchetto di riforme che la Commissione ha approvato quest'oggi, ben entro il termine che ci eravamo posti quattro mesi fa.
Sono certo che ciò sarà motivo di incoraggiamento per l'onorevole Poméz Ruiz.
La stragrande maggioranza delle proposte contenute nel documento sono estremamente simili a quelle elencate dall'onorevole Van Hulten, e il documento include - dico questo a lui e all'onorevole Staes - un preciso calendario d'iniziative finalizzate alla riforma.
La relazione che ho avuto l'onore di compilare non ha quindi niente di indefinito o di vago.
L'opinione che il Parlamento esprimerà dopo il periodo di consultazioni che si terrà nelle prossime quattro o cinque settimane sarà, per ovvi motivi, di notevole importanza.
Vorrei assicurare all'onorevole Elles che la Commissione è in "modalità ascolto".
Sono certo che egli capirà - con la solita disponibilità - che per noi poter ascoltare le reazioni suscitate dalle nostre proposte è necessario per trasmettervi ciò che vogliamo proporre.
Ecco il perché della "modalità trasmissione".
Anche se il tempo a mia disposizione non mi consentirà, signor Presidente, di commentare nel corso di questo dibattito ogni singolo aspetto della risoluzione al vaglio dell'Assemblea, desidero subito assicurarvi che ogni dettaglio verrà considerato un importante apporto sia alle nostre proposte di riforma durante tutto il periodo di consultazioni, che al nostro lavoro in generale in altri settori in questione.
Passando ora ai principali temi della risoluzione desidero fare alcune osservazioni.
La risoluzione sottolinea il bisogno di trasparenza, non da ultimo perché una maggiore trasparenza nel modo di lavorare della Commissione ne aumenterebbe l'efficienza e renderebbe inoltre il suo operato più facile da capire.
Questo è essenziale per un organo esecutivo che deve rendere conto di ciò che fa non solo al Parlamento ma anche, più in generale, ai cittadini europei.
Naturalmente sono necessarie garanzie appropriate per tutelare le informazioni più riservate, ma si dovranno limitare il più possibile i casi in cui ciò sarà necessario.
Ho sottolineato questo concetto più volte, non solo in veste di Commissario, ma anche nel corso di tutti i miei 25 o 30 anni di militanza.
Questa è sicuramente anche l'intenzione della Commissione.
La gestione e il controllo finanziario sono ovviamente un settore chiave della riforma.
L'Assemblea sa, e ha ribadito molte volte, che il numero e la portata degli interventi dell'Unione sono aumentati moltissimo nel corso dell'ultimo decennio senza che a ciò si sia accompagnato un aumento del personale o una modifica delle procedure.
Diversi deputati hanno sottolineato questo punto nel corso del dibattito odierno.
Noi condividiamo l'opinione, efficacemente espressa dal Comitato di esperti indipendenti e ribadita in questo progetto di risoluzione, secondo la quale è arrivato il momento di rivedere completamente i nostri regolamenti e le nostre procedure.
I mezzi per farlo sono elencati nella strategia di riforma, e la Commissione presenterà le sue proposte volte a modificare radicalmente il regolamento finanziario in aprile.
Nel corso di questo essenziale processo di cambiamento sarà d'importanza vitale avere l'appoggio del Parlamento.
Condivido l'opinione espressa dalla onorevole Theato, secondo la quale non sarebbe assolutamente accettabile da parte nostra cercare di introdurre nuove disposizioni senza modificare le norme.
E' fondamentale modificare la norme.
Si possono fare alcuni preparativi, e tali preparativi sono elencati e descritti con tutte le relative garanzie nella strategia di riforma, ma l'introduzione di modifiche nella legislazione avrà ovviamente un'importanza fondamentale per il funzionamento del nuovo sistema.
Essenzialmente - con una modifica legale - la Commissione si allontanerà sistematicamente dall'attuale sistema centralizzato di approvazione preventiva di ogni transazione finanziaria da parte del controllore finanziario e rafforzerà invece i sistemi di controllo interno della spesa dei dipartimenti in modo che le Direzioni generali siano maggiormente attrezzate per assumersi le responsabilità delle decisioni che possono incidere sul bilancio dell'Unione europea.
Inoltre, per avere più garanzie di quelle fornite dall'attuale sistema, il nuovo sistema di controllo decentrato dovrà essere accompagnato da un servizio interno di audit - la seconda chiave, come l'ha chiamata l'onorevole Bösch - in linea con le raccomandazioni del Comitato di esperti.
Questo servizio inizierà ad operare il 1º maggio di quest'anno, sarà guidato da un revisore contabile altamente qualificato, e la sua indipendenza dovrà essere e sarà garantita tramite nuove disposizioni da aggiungere al regolamento finanziario.
Il nuovo servizio dovrà rispondere a me del suo operato, e sarà affiancato da un comitato di audit presieduto dalla collega Schreyer, che sono lieto di vedere stasera in Aula.
Come Commissario per i bilanci, essa è già responsabile dei rapporti con la Corte dei conti.
Questo comitato di audit assicurerà che le revisioni contabili interne vengano poi seguite in modo efficace e rigoroso.
Desidero sottolineare con forza che modificare i nostri sistemi di controllo non significa assolutamente renderli meno severi.
Le modifiche proposte renderanno i sistemi più efficaci sia per quanto riguarda le informazioni che riceveranno, sia in relazione ai risultati ponderati e responsabili che forniranno.
Posso anche garantire esplicitamente all'Aula che non adotteremo quello che a volte viene chiamato "un approccio da big bang".
I controlli finanziari finora vigenti sulla spesa di ciascun organo verranno abbandonati solo dopo che il nuovo sistema di controllo interno sulla spesa di ciascun dipartimento avrà dimostrato di essere pienamente adeguato.
Sono un po' sorpreso che il paragrafo 10 del progetto di risoluzione non sembri muovere alcuna critica fondamentale all'attuale carattere centralizzato del controllo finanziario, contrariamente ad entrambe le relazioni del Comitato di esperti indipendenti.
Tale Comitato ha detto molto chiaramente che è necessario abolire il sistema centralizzato finora vigente, ed è stato esplicito anche sulla necessità di separare le revisioni contabili interne dal controllo finanziario.
Non credo inoltre che il paragrafo 10 del progetto di risoluzione rifletta pienamente il parere espresso dalla Corte dei conti nel 1997.
Naturalmente la Corte potrà, dopo attenta riflessione, esprimere la propria opinione nei confronti dei cambiamenti proposti per il regolamento finanziario, ma è utile ricordare i commenti fatti in Aula il mese scorso dal Presidente Karlsson.
Egli ha detto che il controllo interno della Commissione non è sufficientemente efficace da impedire un funzionamento scorretto.
Per esempio, il controllore finanziario aveva concesso il visto preliminare in gran parte dei casi di cattiva gestione e irregolarità recentemente scoperti.
Inoltre, la funzione di revisione contabile interna viene svolta, senza adeguata coordinazione, da vari organi, quali lo stesso controllore finanziario, l'Ispettorato generale e alcune unità delle Direzioni generali.
Originariamente il sistema centralizzato di approvazione preventiva era senza dubbio adatto a garantire un controllo adeguato, ma con il passare degli anni esso ha finito invece per ridurre il grado di responsabilità dei funzionari sulle decisioni.
Non credo che vi sia un reale disaccordo tra noi a tal riguardo.
Dal paragrafo 10 traspare la preoccupazione degli onorevoli deputati che ritengono che la transizione debba essere gestita attentamente.
Ciò avverrà sicuramente, e gli onorevoli deputati se ne renderanno conto quando leggeranno il documento sulla strategia di riforma.
L'obiettivo nostro, della commissione e della Corte del Conti, non è quello di abolire il controllo finanziario, ma di eliminare gradualmente e migliorare il sistema di controllo finanziario centralizzato.
Prima di passare ad un altro argomento vorrei aggiungere che siamo d'accordo con il relatore in merito al fatto che le funzioni esistenti di revisione contabile interna debbano essere mantenute finché non verrà istituito, nel giro di qualche mese, il nuovo servizio interno e indipendente di audit.
Passando brevemente alla sezione della risoluzione sulla lotta contro la frode, la corruzione, la cattiva gestione e il nepotismo, vorrei dire che la proposta più importante della relazione riguarda le preoccupazioni sollevate in merito alla segnalazione, da parte dei funzionari della Commissione, di quelle che ritengono essere irregolarità.
Come ho chiarito nel corso delle udienze di settembre e in altre occasioni, credo come voi che sia importante definire i meccanismi migliori a questo proposito, anche se ovviamente speriamo tutti che tali meccanismi si rendano necessari più raramente possibile.
Dal giugno dell'anno scorso il regolamento dell'OLAF ha fornito consigli migliori al personale per quanto riguarda la segnalazione di possibili irregolarità.
Proponiamo di completare tali disposizioni definendo i diritti e doveri dei funzionari in merito alla segnalazione di presunte irregolarità tramite canali interni, ma non seguendo esclusivamente la stessa linea gerarchica.
Verrà anche vagliata la possibilità di utilizzare specifici canali esterni.
Stiamo cercando di mettere a punto le migliori prassi in tal senso.
A coloro che segnaleranno in buona fede irregolarità verranno garantite serietà di trattamento delle segnalazioni, riservatezza agli stadi iniziali e tutela della carriera, senza compromettere le indagini svelando troppo presto il contenuto delle segnalazioni.
Inoltre i funzionari che saranno oggetto di false accuse verranno tutelati.
Quest'anno verrà emessa una comunicazione che fornirà tutti i dettagli del caso.
Non penso che il Parlamento rimarrà deluso da ciò che proporremo.
Concordo con quanto si dice al paragrafo 34 della relazione sul ricorso ad organi esterni per l'applicazione delle disposizioni esistenti sulla responsabilità a livello finanziario.
Abbiamo già in progetto una riforma delle procedure disciplinari esistenti in modo da garantire precisione, equità, uniformità e professionalità, e proporremo l'istituzione di un organo disciplinare interistituzionale - un'altra proposta per la quale avremo bisogno del sostegno e della comprensione del Parlamento.
In giugno verrà emessa una comunicazione contenente l'intera proposta di modifica.
Un'altra sezione importante della relazione al vaglio dell'Assemblea è quella sulle regole da seguire nella vita pubblica.
Con l'introduzione di una serie di codici di condotta, l'attuale Commissione ha cominciato a delineare un chiaro quadro etico, che verrà sviluppato ulteriormente con la proposta, in giugno, di un accordo interistituzionale su una commissione responsabile delle regole nella vita pubblica, iniziativa questa in linea con il progetto di risoluzione.
Tale commissione avrà l'importante compito di fornire consigli di ordine etico e normativo e di verificare i codici di condotta comuni e quelli specifici delle varie Istituzioni.
Invito il Parlamento ad appoggiarci in tal senso.
Attualmente stiamo inoltre valutando come sia possibile applicare efficacemente la proposta di un sistema di classificazione dei documenti di cui al paragrafo 50 della relazione Van Hulten.
Il progetto di risoluzione ricorda giustamente che la Commissione deve rispondere al Parlamento del proprio operato.
Il Presidente Prodi, il Vicepresidente, signora de Palacio, e altri colleghi hanno dimostrato che la Commissione si sta impegnando realmente in tal senso, e spero che presto si possa trovare un accordo su un codice di condotta per le relazioni tra le nostre Istituzioni, un codice che comprenda norme aggiornate sull'accesso ai documenti.
Questo punto è stato sollevato molto giustamente dall'onorevole Elles e poi ripreso dalla onorevole Thors.
Sono certo che entrambi sanno che a metà dicembre abbiamo ricevuto ufficialmente il progetto di accordo con il Parlamento, e che stiamo attendendo che il Parlamento decida quando dare avvio ai negoziati sul testo.
Saremo lieti di procedere più velocemente possibile su questo punto.
Nella relazione si sottolinea giustamente l'importanza fondamentale che la politica per le risorse umane dovrà avere nella riforma.
Sono lieto di assicurare agli onorevoli Van Hulten e Haarde che le raccomandazioni dettagliate sull'assunzione, la formazione, la valutazione e la nomina a posti manageriali sono assolutamente in linea con ciò che pensiamo e con le nostre proposte.
Desidero anche che ci si muova verso un sistema carrieristico lineare perché l'attuale sistema di categorie non è più adatto alle necessità delle nostre Istituzioni.
Sicuramente esso impedisce l'avanzamento e la mobilità delle persone di provate capacità.
I deputati che, nel corso del dibattito, hanno giustamente lodato i funzionari della Commissione - la stragrande maggioranza dei quali ha la massima integrità, lavora sodo e ha grandi capacità - hanno fatto delle osservazioni più che corrette.
Il Libro bianco sulla strategia della riforma presenterà chiaramente le nostre idee su questi e su altri punti, ma nel frattempo sarà necessario fornire tutti i dettagli ed essere precisi.
Nei prossimi mesi, quindi, verrà emanata una serie di comunicazioni, su ciascuna delle quali il Parlamento potrà riflettere ed esprimere la propria opinione.
E' ovvio che avremo bisogno di lavorare fianco a fianco con il Parlamento, come Istituzione, sulle principali questioni di interesse comune, e cioè sugli stipendi, le pensioni e la revisione dei regolamenti sul personale.
A proposito di quest'ultimo punto, stiamo valutando l'utilità di adottare un regolamento quadro con disposizioni comuni su questioni chiave quali gli stipendi, le condizioni di lavoro e il diritto di rimostranza del personale, un regolamento che permetta contemporaneamente alle diverse Istituzioni di introdurre norme attuative su altre questioni.
Invito caldamente il Parlamento ad esprimere la propria opinione su questa idea indicativa.
Concludo passando al paragrafo 15 della risoluzione al vaglio del Parlamento, in cui si parla del fabbisogno di risorse per le nostre politiche di cambiamento, un aspetto sicuramente importante.
Siamo certi che la riforma fornirà un notevole "dividendo" dal momento che le misure di ammodernamento incoraggeranno una maggiore efficienza e una migliore gestione delle risorse impiegate.
E' ovvio, tuttavia, che i fondi a disposizione di alcuni servizi della Commissione sono già molto scarsi, come il Parlamento ha spesso sottolineato.
In secondo luogo è chiaro che la riforma richiederà alcuni nuovi investimenti in formazione e tecnologia; in terzo luogo è evidente che occorrerà avviare molti preparativi per l'ampliamento, e tali iniziative già incidono sulla disponibilità di risorse.
D'altro canto, assumendoci nuovi compiti - cosa che sicuramente il Consiglio e il Parlamento ci chiederanno di fare - dovremo identificare le cosiddette "priorità negative" ed eliminarle in modo da creare nuovi spazi.
Una caratteristica chiave della riforma sarà quindi l' introduzione di una procedura più rigorosa per collegare la determinazione delle priorità alla ripartizione delle risorse in base ad un sistema di gestione basato sulle attività.
Desidero sottolineare, tuttavia, che mentre la disciplina interna sulla determinazione delle priorità verrà sicuramente introdotta dalla Commissione, essa potrà essere veramente efficace solo se il Parlamento e il Consiglio la appoggeranno ed assumeranno un atteggiamento egualmente rigoroso nei confronti delle richieste presentate alla Commissione.
La Commissione quindi accoglie favorevolmente il paragrafo 15 della relazione Van Hulten.
Concludo, signor Presidente, ringraziando l'Assemblea per l'attenzione prestata a questo intervento, necessariamente lungo, e porgendo ancora sentiti ringraziamenti al relatore, alla commissione per il controllo dei bilanci e alle altre commissioni che hanno espresso il loro parere.
Speriamo di poter iniziare presto a lavorare fianco a fianco con il Parlamento per mettere a punto il pacchetto strategico di riforme e, cosa più importante di tutte, di poter collaborare con il Parlamento alla messa a punto delle misure applicative che nel corso degli anni si renderanno necessarie per una riforma così complessa.
La discussione è chiusa.
La votazione si svolgerà domani alle 12.00.
(La seduta termina alle 23.15)
Processo di pace in Medio Oriente (proseguimento)
L'ordine del giorno reca il seguito delle dichiarazioni del Consiglio e della Commissione sul processo di pace in Medio Oriente.
Sono molto grato al Presidente del Consiglio per la dichiarazione sul Medio Oriente da lui formulata questa mattina all'inizio della discussione e per aver potuto ascoltare alcune analisi svolte dal Ministro Gama, appena tornato dalla regione.
Il mio unico rammarico è che il mio impegno di aprire l'Agenzia europea per la ricostruzione lunedì ha fatto sì che non potessi prendere parte al viaggio in Medio Oriente, anche se, come ho detto in precedenza, ma questa è un'altra storia, le circostanze hanno voluto che mi fermassi all'aeroporto di Monaco e non riuscissi ad arrivare a Salonicco.
Questa è la vita.
Mi auguro che gli onorevoli deputati mi scusino se non posso rimanere fino alla fine della discussione, come farei in circostanze normali.
La discussione era stata fissata per questa mattina e su tale base avevo deciso di incontrare questa sera la delegazione in visita proveniente dai Balcani.
Spero quindi di poter contare sulla comprensione dell'Aula in quest' occasione.
Vi assicuro che non intendo farlo diventare un'abitudine.
Come il Parlamento, anch'io accolgo di buon grado gli sforzi compiuti dagli Stati Uniti che hanno rilanciato i negoziati fra Siria e Israele, nonostante la decisione della Siria che ha dichiarato di aver bisogno di altro tempo prima di riprendere i colloqui, che sarebbero dovuti iniziare oggi.
Esiste una ragionevole speranza che si possano gettare le basi per un accordo di pace nel prossimo futuro.
Spero inoltre che i progressi compiuti sul fronte siriano aprano la strada ad una tempestiva ripresa dei colloqui fra Libano e Israele, che potrebbero avanzare in parallelo verso un accordo globale sulle relazioni di Israele con i paesi settentrionali vicini.
Allo stesso tempo non si deve perdere di vista l'aspetto palestinese.
La situazione dei palestinesi è sempre stata il nodo centrale del conflitto.
Un accordo giusto e generoso con loro resta la chiave per ottenere una pace duratura in Medio Oriente.
Israeliani e palestinesi hanno compiuto notevoli progressi nell'attuazione del memorandum di Sharm el-Sheikh.
Malgrado i rinvii, confido sul fatto che il ritiro delle restanti truppe israeliane diventi presto una realtà concreta.
Inoltre, nonostante la notizia dell'altro ieri secondo la quale i termini per l'accordo quadro sullo statuto definitivo sono stati prorogati oltre la scadenza di metà febbraio, spero vivamente che la scadenza molto più importante di settembre fissata per l'accordo finale venga rispettata.
Ho ricevuto assicurazioni sul fatto che questa è stata anche l'opinione espressa dal Primo ministro Barak e dal Presidente Arafat quando si sono incontrati lunedì.
Gli onorevoli deputati sapranno che una nostra particolare preoccupazione è stata quella di adoperarci per favorire nuovi progressi a livello multilaterale.
E' tutt'altro che semplice, ma faremo tutto quanto in nostro potere per renderli possibili, in stretto collegamento con i cofinanziatori russi e statunitensi nonché le parti regionali.
Abbiamo la particolare responsabilità di promuovere lo sviluppo economico regionale.
L'inizio dei colloqui con la Siria ha consentito la convocazione del gruppo di orientamento multilaterale a Mosca alla fine del mese.
Sono ansioso di partecipare a tale riunione e spero che si possano finalmente compiere nuovi passi avanti.
L'Unione europea ha un importante ruolo da svolgere nel processo di pace, come riconosciuto da tutte le parti in causa - palestinesi, israeliani, i paesi arabi vicini e gli Stati Uniti.
Il nostro ruolo non è limitato a quello di banchieri.
Dobbiamo essere pronti ad agire rapidamente per sostenere il consolidamento della pace nella regione.
Tuttavia, non dobbiamo illuderci: un accordo di pace globale in Medio Oriente ha un prezzo molto alto.
La Commissione sta già valutando le implicazioni per l'Unione europea degli ultimi incoraggianti sviluppi.
Intendiamo condividere presto riflessioni più approfondite in merito con Parlamento e Consiglio.
Consentitemi di ricordare tuttavia, onorevoli deputati, che l'Unione europea non è affatto avara quando si tratta di sostenere finanziariamente il processo di pace.
Siamo i maggiori donatori dei palestinesi.
Abbiamo anche offerto un sostegno molto sostanzioso a Giordania, Libia, Siria ed Egitto.
Con gli israeliani abbiamo stabilito uno stretto rapporto di cooperazione in diversi settori di particolare interesse per loro.
Il contributo della Comunità di oltre 600 milioni di euro in aiuti non rimborsabili e prestiti fra il 1994 ed il 1998 ha sostenuto efficacemente l'Autorità palestinese ed ha contribuito in misura notevole alla ricostruzione della deteriorata infrastruttura fisica in Cisgiordania e a Gaza.
Gli Stati membri dell'Unione europea nell'insieme hanno fornito un ulteriore contributo di 860 milioni di euro durante quel periodo cruciale.
In questo contesto, consentitemi di congratularmi con l'Autorità palestinese per le iniziative recentemente intraprese per migliorare la trasparenza del bilancio.
Il Presidente Arafat incontrerà il Consiglio dei ministri la prossima settimana.
L'incontro rappresenterà un'ottima opportunità per affrontare l'esigenza di intraprendere azioni coraggiose al fine di migliorare l'amministrazione palestinese e rafforzare lo Stato di diritto.
La Commissione è attivamente coinvolta in tali sforzi.
La Commissione ha anche aumentato il sostegno previsto per i progetti di cooperazione regionale fra israeliani e arabi.
L'anno scorso abbiamo impegnato oltre 20 milioni di euro per questi progetti.
Il pacchetto comprendeva una rinnovata assistenza per le attività people-to-people e la cooperazione transfrontaliera nell'ambito della quale israeliani e arabi si incontrano a livello di esperti e di organismi non governativi.
I deputati ricorderanno che l'Unione europea è il maggior donatore finanziario nell'ambito degli sforzi globali volti a riconciliare la popolazione del Medio Oriente.
Numerose questioni emergono naturalmente come potenziali obiettivi aggiuntivi del sostegno comunitario nella prossima fase del processo di pace - fra queste, favorire il consolidamento di un insediamento nel Golan contribuendo agli accordi per la sicurezza e sostenendo l'opera di sminamento e la ricostruzione delle comunità delle alture del Golan.
Lo sviluppo economico siriano richiederà assistenza per la transizione da un'economia di guerra ad un'economia di pace.
Anche la ricostruzione ed il ripristino nel Libano meridionale, l'unica zona mediorientale con un conflitto militare in corso, richiederanno notevoli sforzi.
Dobbiamo altresì continuare a fornire il nostro sostegno per la riforma economica e lo sviluppo sociale nel Libano nel suo complesso.
Occorre trovare una soluzione al problema dei profughi palestinesi, che costituiscono il gruppo di profughi più numeroso al mondo, arrivando a quasi 5 milioni di persone, cifra indicativa delle ardue sfide che ci attendono.
Dobbiamo sostenere iniziative volte ad aumentare la disponibilità ed a migliorare la distribuzione e la gestione delle scarsissime risorse idriche della regione.
Ultimo punto, ma forse il più importante, dobbiamo incoraggiare una più stretta cooperazione regionale in diversi settori, riunendo tutti i paesi interessati in uno sforzo congiunto per affrontare i loro problemi comuni.
Appare già evidente che le risorse finanziarie attualmente disponibili per l'assistenza comunitaria a favore di questa parte del mondo non saranno sufficienti rispetto al livello di sostegno che si renderà necessario in caso di pace permanente.
Voglio sottolineare questo punto.
Desidero ricordare con una certa insistenza al Consiglio e, se necessario, al Parlamento, che non dobbiamo continuare a permettere che si crei un divario fra la nostra retorica e ciò che siamo effettivamente in grado di fare.
Ribadisco che una modifica della politica del Medio Oriente richiederà una svolta nel sostegno che saremo chiamati a fornire e ci si aspetterà da noi.
Spero di poter aggiungere che vorremo fornirlo.
Abbiamo compiuto progressi negli ultimi mesi e settimane, come il Ministro Gama ha detto poc'anzi, ma è inevitabile che si tratterà di un processo duro irto di difficoltà e delusioni.
Faremo tutto il possibile per favorire una conclusione positiva del processo e per far fronte agli obblighi e alle sfide che ne conseguiranno.
Infine, ripeterò per alcuni che sono entrati in Aula negli ultimi minuti ciò che ho detto all'inizio delle mie osservazioni: non potrò rimanere fino alla fine della discussione, principalmente per il motivo che avevo previsto che la discussione si svolgesse questa mattina ed ho fissato un incontro sui Balcani per questa sera.
Spero che l'Aula capisca.
Signor Presidente, il Commissario Patten ha tutta la nostra comprensione.
Vorrei dirgli che le comunicazioni con Madrid di solito non presentano problemi e che spero pertanto di vederlo presto dalle nostre parti.
Le dichiarazioni che abbiamo sentito nel corso della giornata riguardo al processo di pace in Medio Oriente sono state molto tempestive in relazione alla visita serrata che il Ministro Gama - e mi rammarico della sua assenza durante la discussione -, ha effettuato nella zona, accompagnato da altri rappresentanti del Consiglio.
Il tono delle notizie diffuse dai mezzi d' informazione riguardo agli ultimi avvenimenti nella zona potrebbe dare luogo a una visione pessimista della situazione.
Onestamente credo che una valutazione di questo tipo non sarebbe coerente con la realtà dei fatti.
Condivido le prospettive positive espresse in questo senso dal Commissario Patten.
Mi spiego: è vero che il governo israeliano ha rinviato la terza cessione territoriale della Cisgiordania all'Autorità palestinese.
Ma è anche vero che dalla firma degli accordi di Sharm el-Sheikh sono stati ceduti all'Autorità nazionale palestinese il 39 percento del territorio della Cisgiordania e due terzi della striscia di Gaza, e - cosa più importante - l'accordo, fino ad oggi, è stato rispettato in modo scrupoloso, considerato che anche il rinvio è una prerogativa del governo israeliano prevista a Sharm el-Sheikh.
Sempre che, naturalmente, non superi il termine di tre settimane, come ha promesso il Primo ministro Barak.
D'altra parte, la decisione di rinviare la seconda fase delle trattative, avviata a Shepherdstown dalla Repubblica araba di Siria, è senza dubbio un fatto importante, ma sono convinto che non distruggerà le speranze sorte lo scorso 3 gennaio in quella città.
Signor Presidente, il fatto che i diversi gruppi politici dell'Assemblea partecipino alla discussione, sempre molto accesa, presentando una proposta di risoluzione che è il prodotto di un ampio consenso mi sembra significativo della chiara volontà politica di appoggiare in modo deciso i processi di pace in corso.
Di conseguenza, con la stessa fermezza proclamo il nostro rifiuto all'uso della violenza per risolvere le divergenze, indubbiamente ancora profonde, tra le parti.
A mio giudizio, questo costituisce una garanzia per entrambe le parti, sia dal punto di vista politico che da quello finanziario, dell'impegno che possono aspettarsi dall'Unione europea nel contribuire a sostenere i costi della pace a cui tutti aneliamo.
E' chiaro che si tratta di un presupposto indispensabile per garantire la sicurezza nella zona e per apportare una cooperazione allo sviluppo che consenta di attenuare le gravi disparità sociali esistenti.
Ma serve altresì per richiamare l'attenzione sul fatto che l'Unione europea deve svolgere nei negoziati un ruolo politico pari al suo contributo economico - neanche noi abbiamo aspirazioni di banchieri - e che abbia la corrispondente visibilità pubblica.
Non ho alcun dubbio che a questo contribuirà il prossimo viaggio che il Presidente del Parlamento europeo farà nella regione.
Signor Presidente, ringrazio il Commissario Patten per la chiara esposizione.
Tengo a dire che sottoscrivo l'impostazione dell'intervento dell'onorevole Galeote Quecedo.
Il Parlamento appoggia saldamente il processo di pace in Medio oriente, che finalmente può dirsi avviato.
Nonostante le difficoltà e i ritardi, la differenza fra la situazione odierna e le prospettive che si intravedevano un anno fa è semplicemente abissale.
I punti che mi preme evidenziare sono quattro.
In primo luogo, gli accordi di Sharm el-Sheikh prevedono, come noto, un preciso calendario per l'attuazione degli impegni assunti da Israele con l'accordo interinale e con gli accordi di Hebron e di Wye Plantation.
Con l'avvio di negoziati per un accordo di pace definitivo, i due problemi vanno a mio avviso tenuti distinti: l'assenza di progressi nei negoziati sull'assetto definitivo non deve rimettere in discussione l'attuazione dei tre accordi transitori che ho ricordato.
A tale proposito, gli elementi sui quali vigilare sono il destino del porto di Gaza, il passaggio a Nord per il transito fra Gaza e la Sponda occidentale, l'ulteriore rilascio di prigionieri delle forze di sicurezza e l'attuazione degli impegni economici.
Il secondo punto riguarda la Siria.
A tale riguardo, il problema fondamentale è naturalmente quello della frontiera.
Non sappiamo ancora quale sarà l'andamento dei negoziati, ma ciò che più conta è che siano stati aperti.
Un elemento importante in questo contesto è rappresentato dalla futura ripartizione delle risorse idriche.
Allo stato attuale, infatti, il Golan assicura una quota compresa fra un terzo e un sesto dell'approvvigionamento idrico complessivo di Israele.
Il terzo aspetto è rappresentato dai colloqui di pace in Siria, legati a doppio filo alla questione del ritiro israeliano dal Libano meridionale.
Stando alle informazioni dell'UNIFIL, vi sono ora segnali concreti in base ai quali Israele starebbe preparando un ritiro, eventualità che noi salutiamo.
I problemi ancora in sospeso riguardano naturalmente, anche in questo caso, l'approvvigionamento idrico, nonché la situazione dei profughi palestinesi in Libano.
La mia ultima osservazione riguarda infine il futuro Stato palestinese.
Tale Stato potrebbe essere proclamato entro l'anno, con o senza l'avallo di Israele.
Il governo Barak ha lasciato intendere di essere orientato a concludere un accordo di pace con uno Stato come controparte.
Anche se i negoziati non dovessero concludersi entro il mese di settembre di quest'anno, non vi sono impedimenti contrattuali alla proclamazione di uno Stato palestinese dopo quella data.
In tale contesto è importante, per quanti come me appoggiano quest'idea, che l'evoluzione sia quella descritta dal Commissario Patten, ossia verso uno Stato trasparente e democratico.
Obiettivo al quale tutti intendiamo concorrere.
Signor Presidente, è con grande piacere che inizio il mio intervento accennando alla risoluzione comune che sarà presentata a conclusione di questa discussione, una risoluzione alla quale il mio gruppo ha dato il suo contributo e che naturalmente approverà.
Ma più espressamente desidero manifestare la nostra gioia per il fatto che Israele e Siria, dopo un lungo intervallo, abbiano ora ripreso il dialogo al fine di risolvere i punti controversi.
Le recenti trattative rappresentano per ora un importante passo verso una pace permanente nel Medio Oriente.
E' dunque un peccato che i colloqui di pace siano stati provvisoriamente sospesi.
E' indubbio che entrambe le parti interessate dovranno compiere sforzi notevoli.
Una pace duratura in quella regione potrà essere realizzata solo sulla base di un accordo che garantisca la sicurezza dei confini di Israele e l' integrità della Siria.
Per giungere a tanto sarà necessario avviare relazioni diplomatiche stabili nonché un dialogo costante.
Accanto agli incontri bilaterali con la Siria, mi auguro che Israele inizi entro breve tempo anche un processo negoziale con il Libano, e che sia ancora possibile un approccio multilaterale nell' ambito della cooperazione economica e regionale.
Resta, però, da biasimare il fatto che l' Unione europea, uno dei principali donatori di aiuti finanziari, non sia a tutt' oggi in grado di assumere un ruolo politico rilevante nell' ambito del processo di pace.
Il processo di pace nel Medio Oriente è una delle priorità della politica estera e di sicurezza comune dell' Unione europea.
Qui un ruolo speciale potrebbe essere svolto dall' Alto Rappresentante Solana; inoltre, anche la Commissione e gli Stati membri vanno incoraggiati a sostenere progetti che possono contribuire alla creazione di un clima di comprensione e di collaborazione tra i diversi popoli che abitano la regione.
Devo ricordare anche l' importanza del processo di Barcellona, che deve esercitare un' influenza positiva sulla cooperazione regionale.
In tale ottica, noi sosteniamo la partecipazione della Libia, a condizione, però, che quel paese riconosca i diritti umani, rinneghi gli aiuti ai terroristi e sostenga pienamente il processo di pace.
Restano, com' è ovvio, ancora molti problemi irrisolti e molte domande senza risposta, anche riguardo ai palestinesi.
Tutti sanno che il processo di pace è un processo lungo e faticoso, ma siamo convinti che, se ci saranno la necessaria fiducia, l' irrinunciabile volontà politica e la dovuta perseveranza, potremo raggiungere il nostro obiettivo comune, che è quello di un Medio Oriente prospero e pacifico.
Signor Presidente, è incoraggiante che, nonostante alcuni ritardi e alcuni ostacoli, siano in corso negoziati di pace tanto fra Israele e la Palestina, quanto fra Israele e la Siria.
Il momento della verità si avvicina.
Israele è disposto, in cambio della pace e della sicurezza, a seguire le risoluzioni delle Nazioni Unite e a ritirarsi dalle terre conquistate agli arabi nel 1967?
E' disposto a consentire il rientro dei profughi palestinesi, o a prevedere un indennizzo?
Israele vorrà condividere la città di Gerusalemme e le acque del fiume Giordano?
La Palestina libera diverrà uno Stato pienamente democratico e, pertanto, un interlocutore credibile ai fini della pace?
La Siria accetterà davvero l'esistenza di Israele? Procederà all'introduzione della democrazia e dello Stato di diritto?
Se la principale responsabilità nei confronti del processo di pace ricade sull'occupante, ossia Israele, ciò non significa che anche la controparte araba non abbia una notevole parte di corresponsabilità.
La pace in Medio oriente, però, riguarda tutti noi.
E' pertanto positivo che l'Unione europea tenga a battesimo lo Stato palestinese.
Fatte queste precisazioni, concludo con una strana storia che riguarda la Svezia, Stato membro dell'Unione europea. Vi si organizza una conferenza intergovernativa mondiale sullo sterminio degli Ebrei ad opera di Hitler, conferenza certo benvenuta.
Ma fra i quarantasette Stati di tutto il mondo invitati a prendervi parte non figura neppure uno degli Stati arabi inclusi nel processo avviato dall'Unione a Barcellona.
Questa scelta è stata interpretata come la dimostrazione che, per gli europei, l'atteggiamento degli arabi verso Israele è paragonabile all'antisemitismo dei nazisti, posizione completamente fuori dalla realtà.
Le critiche del mondo arabo verso Israele hanno preso le mosse dalle stesse spinte anticoloniali che hanno presieduto, per esempio, alla lotta di liberazione degli algerini contro la Francia.
Eppure, oggi l'Egitto, la Giordania e la Palestina sono uniti a Israele da una pace sancita da un trattato.
Mi domando quindi se il Commissario Patten non converrà con me che sarebbe stato molto più opportuno invitare almeno qualche paese arabo alla conferenza di Stoccolma sullo sterminio degli Ebrei.
Signor Presidente, ringrazio molto il Commissario Patten per la consapevolezza che ha mostrato delle difficoltà del processo di pace e della sfida che l'Unione europea assume affinché questo si realizzi.

In Medio Oriente è proprio tempo di pace; è tempo di chiudere la fase storica iniziata con la dichiarazione di Balford del '17 e la guerra arabo-israeliana del '48; è tempo che vi siano confini sicuri per ogni paese dell'area, diritti politici, sociali ed economici, diritti umani riconosciuti e praticati in Siria, in Palestina e in Israele, ovunque.
E' una pratica anche di sovranità, di democrazia di ogni popolo e persona, ma a tal fine è indispensabile che ogni parte in conflitto abbia il coraggio della pace e dei diritti, che riconosca l'altro come partner e non come suddito al quale bisogna fare delle concessioni.
Mi riferisco principalmente al nodo Palestina-Israele, ma ciò vale anche per i territori occupati nel Golan dal 1967 e nella fascia sud del Libano dopo il 1982.
Israele deve assumere le proprie responsabilità, ritirarsi dai territori occupati e condividere le risorse idriche, ma allo stesso tempo deve avere la certezza della sua sicurezza e poter vivere pacificamente nello scambio economico e politico con tutti i paesi dell'area.
La sicurezza non concerne però solo Israele.
Lo stesso vale per gli altri paesi, in primo luogo per i palestinesi che vivono ancora sotto l'occupazione militare e che anche oggi, malgrado gli accordi firmati a partire da Oslo, vedono la loro terra confiscata nelle aree B e C. Dopo Oslo e fino al 17 ottobre 1999 sono state confiscate 174 mila dunans di terra, di cui 8 462 sotto il nuovo governo Barak: gli alberi sono stati sradicati, le case ancora demolite e, soprattutto a Gerusalemme Est, l'uso dell'acqua è ridotto o negato, mentre gli insediamenti continuano e sono in costante crescita.
Non vi è dubbio alcuno, però, che con le elezioni del nuovo governo sono stati compiuti passi positivi, perlomeno si riprende a trattare.
Ma nel Medio Oriente non potrà esserci una pace stabile e duratura se i palestinesi non avranno un loro Stato, se non potranno liberamente muoversi all'interno del loro territorio.
La comunità internazionale deve semplicemente adempiere alle risoluzioni 332, 248, 245 e 194.
Riteniamo preoccupante il rinvio dei rapporti con la Siria, così come la decisione di Barak di rinviare il ritiro dell'esercito israeliano e gli accordi di Sharm el-Sheikh.
Reputiamo estremamente importante che l'Unione europea debba svolgere un ruolo politico nei negoziati pari al suo ruolo negli aiuti economici.
Non possiamo accontentarci di rimanere dietro le quinte, dobbiamo invece essere protagonisti in prima persona, senza per questo essere in rotta di collisione con gli Stati Uniti, come ha detto il Ministro Gama.
Signor Presidente, per prima cosa vorrei ringraziare il Commissario Patten e manifestargli la mia stima per le osservazioni che ha fatto in questa sede oggi, in particolare in relazione al ruolo dell'Unione europea nel processo di pace, e per aver ribadito che il nostro non è solo un ruolo di "banchieri" dell'intera operazione.
Sono rimasto profondamente deluso nell' apprendere questa settimana la notizia della sospensione dei colloqui fra Israele e Siria.
Spero vivamente che si possa raggiungere un compromesso per superare quest' ostacolo in modo che i negoziati di pace possano riprendere al più presto.
Tuttavia, non possiamo negare che ultimamente in Medio Oriente siano stati compiuti alcuni progressi politici positivi.
Il fatto che, per la prima volta nelle loro rispettive storie, il Ministro degli esteri siriano ed il Primo ministro israeliano recentemente si siano seduti attorno allo stesso tavolo negli Stati Uniti è un segnale che i vecchi odi e le animosità si possono superare.
I leader politici devono dare prova di autentico coraggio per creare condizioni che possano portare ad una soluzione pacifica globale in Medio Oriente.
So che anche se è possibile raggiungere un accordo fra Siria e Israele, il Primo ministro israeliano si troverà ancora di fronte ad una forte opposizione ad ogni nuovo accordo con la Siria in qualsiasi referendum futuro.
I coloni delle alture del Golan chiederanno una compensazione e dovranno essere fornite garanzie di sicurezza.
Se la Siria fosse disposta ad offrire concessioni sulla questione della sicurezza, le prospettive di una soluzione positiva della questione Israele/Siria potrebbero essere promettenti.
In merito al problema della Palestina, riconosco che permangono ancora alcune difficoltà riguardo all'attuazione di taluni aspetti dell'accordo di Wye Plantation.
I principali problemi per il momento comprendono le difficoltà di ritiro delle truppe, nonché il trasferimento dei territori.
Il ridotto numero di prigionieri palestinesi liberati ed il fatto che il governo israeliano sembri voler sospendere l'esecuzione di lavori relativi a permessi di costruzione già concessi, nonché negare il rilascio di nuove autorizzazioni, pone ulteriori ostacoli.
Tali questioni hanno chiaramente rallentato qualsiasi progresso nei negoziati relativi allo statuto definitivo, anche se, credo, questi colloqui non potranno essere rinviati indefinitamente.
Per il momento, la principale difficoltà nell'affrontare i negoziati sembra essere il fatto che i palestinesi insistono che per prima cosa si deve raggiungere un accordo sulla questione del confine, mentre il governo israeliano dice che si deve definire tale aspetto solo dopo aver trovato una soluzione al problema degli insediamenti e della sicurezza.
Attualmente, entrambe le parti sembrano aver riconosciuto che nulla sarà concordato fino a quando tutto sarà concordato.
In conclusione, mentre altri paesi in Medio Oriente hanno espresso riserve sulla direzione globale del processo di pace, ora che il governo siriano vi è stato coinvolto, l'Egitto ed altri paesi della regione sono disposti ad andare avanti.
Spero sinceramente che, nell' interesse di un miglioramento della sicurezza e della qualità della vita delle popolazioni che vivono in Medio Oriente, tutti i protagonisti chiave compiano rapidamente passi avanti, nell'immediato futuro, in modo da raggiungere un accordo globale su tutte le questioni fondamentali che devono essere risolte.
Signor Presidente, onorevoli colleghi, le diverse proposte di risoluzione presentate a questo Parlamento danno uno spaccato più o meno reale della situazione mediorientale.
C'è chi plaude a nuovi accordi tra Israele e Siria ma solo qualcuno richiama l'attenzione sul problema reale e centrale della questione mediorientale.
E' arrivato infatti il momento, onorevoli colleghi, di risolvere una questione nodale degli equilibri mondiali.
E' giunta l'ora che Israele mantenga gli impegni antichi, ritirandosi definitivamente dai territori occupati riconoscendo finalmente e una volta per tutte l'autorità palestinese, la cui recuperata azione diplomatica avrà un futuro certo fino a quando sarà nelle sagge mani di Yasser Arafat.
E' altresì importante non perdere di vista la questione irachena, della quale nessuno parla più gettando nell'oblio i problemi di milioni di donne, anziani e bambini, vittime di un embargo tanto arrogante quanto infame.
Non so quanto Siria e Israele vorranno e potranno davvero fare, so però che la nostra Istituzione può fare molto e sarebbe ora che si occupasse della vita della gente con la stessa enfasi con la quale pensa ai reattori dei freddi quanto amorfi e artificiali neon dei nostri lampadari, che possono illuminare una casa, non certo il mondo del terzo millennio.
Signor Presidente, in questi giorni lo scrittore israeliano Amos Oz ha descritto efficacemente la gelida atmosfera in cui si svolgono le trattative tra israeliani e palestinesi.
Oz ha avuto l' impressione che i siriani pensassero che, in cambio delle alture del Golan, dovessero soltanto inviare agli israeliani un fax di conferma dell' avvenuta restituzione.
Quest' impressione di Oz si ritrova anche nella stampa israeliana, che sottolinea il contrasto tra l' impegno profuso anche a livello personale in favore della pace da parte del Primo ministro israeliano Barak e l' atteggiamento scostante, anzi, la vera e propria assenza fisica dell' uomo forte di Damasco, il Presidente Assad, dal tavolo delle trattative svoltesi negli Stati Uniti.
Invero, l' interlocutore istituzionale di Barak avrebbe dovuto essere Assad e non il suo Ministro degli esteri.
Il comportamento scortese del Ministro Farouk al-Shara alle trattative di Shepherdstown ha provocato una fortissima irritazione in Israele.
Il suo atteggiamento nei confronti del Premier israeliano è stato quanto mai offensivo.
Da dove nasce tutta questa attenzione per le elementari norme di comportamento diplomatiche in un duro processo negoziale riguardante territori?
Della Siria si può dire che cerca il più possibile di nuocere alla propria causa, lasciando che poi, alla fine, siano come sempre gli elettori israeliani a decidere sulla restituzione o meno del Golan.
Da tutte le risoluzioni presentate emerge l' accorato auspicio che l' Europa assuma un ruolo più rilevante nel processo di pace.
C' è, però, da chiedersi se Bruxelles sia in grado di fornire i miliardi di dollari che le autorità di Siria e Israele si aspettano dal loro nume tutelare, cioè gli Stati Uniti. Per non parlare, poi, delle pesanti e altrettanto costose garanzie per la sicurezza nel caso di un ritiro israeliano dal Golan.
Concludo con una domanda al Consiglio e alla Commissione dell' Unione europea.
Cosa c' è di vero nelle notizie di stampa secondo cui la Presidenza portoghese avrebbe già promesso di inviare soldati come forza di pace nel Golan?
Signor Presidente, non è una buona notizia la sospensione o il rinvio sine die dei negoziati tra siriani ed israeliani, come d'altronde non è una buona notizia l'attentato di ieri l'altro, che con una bomba ha provocato 16 feriti.
E' chiaro che, per una volta, gli Stati Uniti non sono riusciti a sbloccare la ripresa dei negoziati, e la verità è che gli ostacoli sono difficili da superare: i siriani pretendono il ritorno sotto la loro sovranità e giurisdizione delle alture del Golan e vorrebbero vedere riconfermate le frontiere anteriori al 4 giugno 1967, mentre gli israeliani, considerandolo più consono alla loro situazione, pretendono che le frontiere siano quelle stabilite nel 1923.
Il blocco dei negoziati tra siriani e israeliani non è l'unico rallentamento nel processo di pace in Medio Oriente.
In questo momento è sospesa anche l'applicazione dell'accordo quadro tra l'Autorità palestinese e Israele.
Dopo i colloqui che hanno avuto luogo ieri l'altro tra il Primo ministro israeliano ed il Capo dell'Autorità palestinese, il Primo ministro israeliano ha chiesto un rinvio di due mesi a partire dal 13 febbraio, data limite per l'esecuzione dell'accordo quadro relativo alla situazione della Cisgiordania e della striscia di Gaza.
Cosa può fare l'Unione europea di fronte a questa situazione?
Sfortunatamente non molto.
Deve appoggiare, com'è logico, questi negoziati, auspicati dagli Stati Uniti; deve moltiplicare i contatti; è positiva la presenza dell'inviato dell'Unione europea, l'Ambasciatore Moratinos, che ha svolto la sua missione - nei limiti concessi dai poteri dell'Unione europea - con grande diligenza ed efficacia.
Ma tutto questo non impedisce di notare una certa impotenza, perché quando i negoziatori di entrambe le parti questo fine settimana ritorneranno negli Stati Uniti, non potremo dimenticare che per ogni 100 dollari che si spendono nel processo di pace della regione, 60 rappresentano il contributo dell'Unione europea.
Se pensiamo poi che presto si svolgerà una conferenza a Mosca, si fa ancora più evidente la situazione un po' patetica della presenza dell'Unione europea in questo processo di pace.
Vorrei ribadire alla Presidenza portoghese che occorre rivendicare un ruolo più rilevante per l'Europa e che è ora di realizzare un cambio della guardia che porti l'Unione europea ad assumere una presenza più consistente in questa vicenda.
Spero che la prossima visita del Presidente del Parlamento europeo nella regione e quella dei presidenti delle delegazioni interparlamentari permettano di avviare una fase di maggiore iniziativa e di maggiore presenza dell'Unione europea in questo complicato e difficile processo di pace.
Signor Presidente, signor Presidente del Consiglio, Commissario Patten, desidero ringraziarvi per i vostri interventi, in particolare il Commissario Patten di cui condivido appieno l'analisi. Pertanto non intendo soffermarmi ulteriormente sui punti da lui citati.
Desidero esprimere soltanto tre considerazioni, che forse incontrano il consenso del Commissario Patten, sebbene per diversi motivi possano essere formulate in modo più esplicito da parte di un deputato.
Innanzitutto ritengo che possiamo dirci soddisfatti degli accordi stipulati tra Israele e l' Autorità palestinese indipendente.
Adesso disponiamo di un numero sufficiente di accordi: quelli di Oslo, di Wye Plantation, di Sharm el-Sheikh.
Si tratta soltanto di applicarli.
Condivido però lo scetticismo dell' onorevole Salafranca, motivato dalle cattive notizie giunte questa settimana da Israele in merito all' inosservanza dei tempi di applicazione anche dell' ultimo accordo.
Il secondo punto concerne la ripresa dei negoziati tra Siria ed Israele, che considero una notizia alquanto incoraggiante.
Tuttavia questa settimana abbiamo appreso che il Primo ministro Barak non si recherà a Washington e che quindi non sarà possibile proseguire i negoziati.
Vorrei sottolineare che se verranno restituite alla Siria le alture del Golan il problema in questa regione sarà risolto.
Rispetto alla questione del referendum, cui hanno accennato diversi colleghi, sarebbe necessario riflettere se è sempre il caso di indire referendum per l' adempimento di impegni derivanti dal diritto internazionale.
In Germania, con ogni probabilità, la gente sarebbe contenta se si indicesse un referendum sui pagamenti all' Unione europea, per sondare la disponibilità del popolo tedesco a versare tali contributi.
Si tratterebbe di una situazione analoga.
Terzo ed ultimo punto, il ruolo dell' Unione europea.
Vorrei sottolineare, Commissario Patten, il ruolo importante svolto dall' inviato speciale Moratinos nella regione, nonché il nostro contributo in termini di finanziamenti.
Sa che in Parlamento troverà sempre sostegno, anche per la sua proposta.
Se sarà necessario un finanziamento non ci tireremo indietro, ma dobbiamo anche esercitare un peso politico, che l' inviato Moratinos non può assumere da solo in tale regione. La Presidenza del Consiglio deve adottare provvedimenti in tal senso, inviare sul posto il signor PESC e, come hanno fatto i russi, anche noi dobbiamo invitare i protagonisti del processo di pace.
Questo è il ruolo adeguato alla nostra partecipazione e al nostro contributo.
Signor Presidente, Commissario Patten, onorevoli colleghi, i recenti colloqui di pace avviati negli Stati Uniti fra Israele e Siria segnano una svolta nella storia del Medio Oriente, una svolta attesa ormai da cinquant'anni e che è decisamente difficile da negoziare.
Oggi non sono previsti incontri a Shepherdstown, ma dobbiamo sperare, come il Commissario Patten diceva poc'anzi, che questo rinvio dei negoziati dovuto alle ultime esigenze siriane sia solo un piccolo intoppo sul cammino di un accordo di pace destinato a cambiare il volto del Medio Oriente.
Questo è proprio il senso della nostra risoluzione: la speranza di un accordo giusto ed equilibrato, fondato sul rispetto delle sovranità e del diritto a vivere in condizioni di sicurezza all'interno di frontiere sicure e riconosciute.
Tutte le truppe straniere, quindi, comprese le forze siriane, dovranno lasciare il Libano, conformemente alla risoluzione 520 del Consiglio di sicurezza delle Nazioni Unite.
Possiamo sperare per luglio del 2000 - è la data promessa da Ehud Barak - in un ritiro israeliano dal Libano meridionale?
L'Unione può sperare in un duplice accordo di pace fra Israele ed i suoi vicini settentrionali?
Noi lo crediamo. Vogliamo crederlo.
La determinazione delle parti non è mai stata così forte.
Vorrei insistere inoltre su un punto che mi sembra fondamentale: l'equilibrio che deve caratterizzare il messaggio europeo, un equilibrio politico fra i partecipanti ai negoziati, com'è ovvio, ed anche fra le popolazioni.
Dopo l'attentato di Hadera lunedì scorso, dobbiamo ribadire la nostra condanna di qualsiasi forma di terrorismo.
A proposito di equilibrio, o piuttosto, nel caso specifico, di squilibrio, desidero aggiungere quanto sia deplorevole dover ancora constatare, oggi, il debole ruolo politico svolto dall'Europa nella soluzione del conflitto.
Oggi a mezzogiorno, il Presidente in carica del Consiglio Gama parlava del sostegno finanziario e commerciale dell'Europa a favore della regione.
Nonostante tutto, è giocoforza constatare che il rilancio del processo di pace è dovuto per il momento essenzialmente all'opera di Washington.
I siriani, come altri paesi arabi prima di loro, hanno scelto gli americani per patrocinare i negoziati.
E' la stessa scelta che ha compiuto anche lo Stato israeliano, nel quale l'Europa risente, è un fatto e non un'opinione, di un'immagine pubblica di faziosità.
Colgo quindi l'occasione per ribadire al Commissario Patten, a Solana, a Moratinos, quanto contiamo sui loro sforzi per far sentire la voce dell'Europa nella ricerca di una soluzione pacifica al conflitto.
Anche se è difficile per l'Europa parlare a una sola voce del processo di pace, essa può e deve parlarne nello stesso spirito di fiducia e di solidarietà.
L'ordine del giorno reca le interrogazioni orali al Consiglio (B5-0040/99) e alla Commissione (B5-0041/99), a nome della commissione per le libertà e i diritti dei cittadini, la giustizia e gli affari interni, sulla discussione annuale 1999 e sullo spazio di libertà, sicurezza e giustizia (articolo 39 TUE).
Signor Presidente, il 1999 è stato l'anno dell'entrata in vigore del Trattato di Amsterdam, della comunitarizzazione dell'Accordo di Schengen e del Consiglio straordinario di Tampere.
Sono stati i momenti più importanti in cui il Consiglio ha espresso la sua volontà politica di istituire uno spazio di libertà, sicurezza e giustizia nell'Unione europea.
Ci rallegriamo che il Consiglio abbia deciso di redigere la Carta dei diritti dei cittadini, di dare attuazione all'articolo 13 del Trattato, che riguarda la lotta contro tutte le forme di discriminazione e contro la xenofobia, e di ravvicinare le legislazioni sulle condizioni di ammissione e di stabilimento, nonché di garantire ai residenti un trattamento giusto ed equiparabile a quello dei cittadini dell'Unione.
Siamo inoltre lieti che si sia arrivati ad un accordo politico sulle prime proposte di cooperazione civile.
Questo è stato l'anno in cui si è dato un ambito comunitario alle politiche della giustizia e degli affari interni, che sono state affidate ad un unico Commissario, António Vitorino, e siamo molto contenti anche di questo.
A lui è anche stato affidato il progetto di un quadro di valutazione che permetta di verificare i progressi effettivamente compiuti su questo terreno a livello comunitario, ma anche - e mi sembra importante - nell'ambito degli Stati membri.
Ci congratuliamo con il Consiglio per queste decisioni, benché all'Assemblea il Trattato di Amsterdam abbia riservato una delusione: quella di rinviare di cinque anni il ruolo che ci compete, la possibilità per il Parlamento di partecipare attivamente, di controllare democraticamente lo spazio di libertà, sicurezza e giustizia, nonché il ruolo che la Corte di giustizia deve rivestire al suo interno.
Ma se, controllando i progressi ottenuti durante il 1999, come compete al Parlamento per mandato del Trattato, ci allontaniamo dall'ambito delle grandi dichiarazioni ed entriamo in quello delle decisioni effettivamente prese ed attuate, il panorama, signor Presidente, si fa buio.
E' come se il Consiglio avesse più di una faccia e più di due mani, e quanto da una parte firma e dichiara venisse contraddetto dall'altra parte.
Nonostante tutti gli impegni assunti al più alto livello, il Consiglio non è riuscito a prendere le decisioni che lui stesso aveva previsto.
I programmi si moltiplicano e si sovrappongono e non c'è modo di controllarne il livello di realizzazione e di efficacia o, almeno, il Parlamento non riesce a farlo.
Abbiamo presentato al Consiglio una serie di interrogazioni e so che è intenzione della Presidenza portoghese rispondere a tutte.
Speriamo che questa Presidenza segni l'inizio di un cambiamento nell'atteggiamento del Consiglio nei confronti dell'Assemblea.
Come dicevo, non c'è corrispondenza tra le decisioni prese dal Consiglio e le politiche effettivamente messe in pratica.
Nel mio gruppo, ma anche nel resto dell'Assemblea, ci sono dubbi su quella che dovrebbe essere una buona notizia: l'introduzione di Schengen nell'ambito comunitario.
Come dicevamo poc'anzi, l'accordo di Schengen è stato recepito in tempi brevi, ma ciò è avvenuto in una cornice molto poco trasparente.
Nessuna informazione è giunta al Parlamento europeo durante questo processo, né esso è stato consultato; né sull'associazione del Regno Unito, né sull'inserimento della Grecia, né sui negoziati con Norvegia o Islanda.
Lo stesso succede con la politica di immigrazione.
Ci siamo trastullati presentando un mucchio di relazioni, ma non sappiamo cos'è successo a quelle iniziative; sono scomparse.
Speriamo che il 2000 sia l'anno delle realizzazioni, come il 1999 è stato quello delle aspettative.
Speriamo anche che il Consiglio faccia uno sforzo per sottoporsi al controllo dell'Assemblea.
Il Consiglio ha deciso che la politica della giustizia e degli affari interni deve far parte dell'edificio dell'Unione: ora può agire conseguentemente alle sue decisioni o continuare a limitare miseramente la partecipazione delle altre Istituzioni a questo progetto di importanza vitale.
Se sceglie la seconda via, deve essere cosciente dei rischi che corre e che questo atteggiamento potrà comportare un indebolimento delle basi su cui si fonda lo spazio di libertà, sicurezza e giustizia.
Credo invece che il Consiglio potrebbe accettare l'offerta di un accordo tra le Istituzioni per progredire in altro modo.
Solo se rispetterà i suoi obblighi nei confronti del Parlamento in modo generoso, preparerà il futuro.
Solo se doterà la Commissione europea delle risorse necessarie e del riconoscimento indispensabile per svolgere il suo lavoro e verificare i reali progressi in ambito comunitario e all'interno degli Stati membri, saremo - e lo sarà il Consiglio - all'altezza delle decisioni prese a Tampere per avanzare verso un'Unione più libera, più giusta e più sicura.
Signor Presidente, onorevoli parlamentari, signor Commissario, credo che comprendiate come l'emozione che provo nel trovarmi qui, non essendo mai stato in passato deputato al Parlamento europeo, sia superiore a quella del mio collega Gomes.
Come ha affermato la onorevole Terrón i Cusí nel suo intervento, il 1999 ha rappresentato nel settore della giustizia e degli affari interni un anno di grande aspettative. Aspettative che si sono concretizzate con l'entrata in vigore del Trattato di Amsterdam e con le conclusioni del Consiglio di Tampere, ma che, a partire da quest'anno, è indispensabile tradurre in atti concreti, in realizzazioni e, in tal senso, siamo tutti consapevoli di quanto sia essenziale che il Consiglio riesca ad approvare, il più rapidamente possibile, il quadro di valutazione che il Commissario Vitorino ha avuto l'incarico di redigere.
Non posso fare a meno di esprimere ancora una volta il profondo desiderio della Presidenza portoghese di poter concludere l'accordo politico sullo scoreboard in occasione del Consiglio informale che si terrà a Lisbona il 3 e il 4 marzo.
Quanto alle questioni concrete posteci dalla onorevole Terrón i Cusí, le raggrupperei in tre tematiche fondamentali: la lotta alla criminalità organizzata, il funzionamento della rete giudiziaria, in particolare in materia penale, e le questioni relative a Europol.
Per quanto riguarda la criminalità organizzata, il 1999 ha segnato la realizzazione di alcune azioni importanti che hanno avuto origine dal piano d'azione di Vienna e che si sono tradotte in particolare nella ratifica della Carta delle associazioni professionali europee, nello sviluppo della cooperazione e nella definizione di punti di contatto tra gli Stati membri allo scopo di ottenere informazioni rilevanti per la lotta al riciclaggio di capitali.
Terrei inoltre a segnalare l'iniziativa della Presidenza finlandese relativa ad una risoluzione del Consiglio attualmente all'esame del gruppo multidisciplinare.
E' un'area questa nella quale è necessario proseguire ed approfondire il lavoro, non solo facendo approvare la strategia dell'Unione per la lotta alla criminalità organizzata nel nuovo millennio, bensì anche cercando di aggirare le difficoltà che emergono dalla frammentazione esistente, in particolare a livello di Consiglio, nella valutazione delle materie riguardanti la lotta alla criminalità organizzata; in tal senso, non posso fare a meno di sottolineare l'importanza che attribuiamo alla cooperazione che stiamo portando avanti con la Presidenza francese, finalizzata alla realizzazione di un Consiglio Jumbo GAI-ECOFIN che, per non ridursi a mero evento mediatico, dovrà essere preceduto da un accurato lavoro di preparazione da affidare ad un comitato misto di cui la Presidenza portoghese ha già proposto la costituzione.

Un altro aspetto importante della questione della lotta alla criminalità organizzata è rappresentato dalle relazioni con i paesi terzi.
E qui, oltre al lavoro che verrà svolto nell'ambito del gruppo di esperti sul patto di preadesione, è importante che si sia potuto elaborare un piano d'azione congiunto tra l'Unione europea e la Federazione russa per la lotta alla criminalità organizzata, attualmente in fase di conclusione, nonché realizzare incontri tra funzionari di collegamento degli Stati membri, insediati a Mosca, e sviluppare un insieme di altre iniziative.
Vi è poi un'area che riguarda l'intervento dell'Unione nell'ambito della Convenzione delle Nazioni Unite e relativi protocolli, contro la criminalità organizzata e nell'ambito delle convenzioni definite nel quadro del Consiglio d'Europa, in particolare a proposito di reati nel ciberspazio.
Trattandosi di una materia che assumerà una dimensione rilevante nel contesto del programma relativo alla giustizia e agli affari interni, la Presidenza ritiene sia utile esplorare, alla luce dei principi enunciati nel titolo VI del Trattato, forme adeguate per garantire al Parlamento europeo una migliore informazione sull'andamento e la conclusione di tali negoziati nell'ambito della Convenzione delle Nazioni Unite.
Per quanto riguarda la rete giudiziaria, ci sono state realizzazioni importanti - in particolare l'entrata in funzione, alla fine del 1999, del sistema di telecomunicazioni destinato alla rete giudiziaria europea - ed è stato sviluppato, all'interno del gruppo multidisciplinare, un insieme di azioni per dare esecuzione al piano d'azione del 1997.
Ma vorremmo sottolineare come sia indispensabile che venga approvata, nel minor tempo possibile, la strategia per il nuovo millennio, in modo da dare un rinnovato impulso e continuità al lavoro portato avanti nell'ambito del piano d'azione precedente.
Per quanto concerne la cooperazione giudiziaria sono stati fatti importanti passi avanti in relazione alla tutela penale dell'euro e si sta consultando il Parlamento europeo su una risoluzione quadro, la cui importanza strategica è fondamentale.
A nostro avviso la credibilità della tutela penale dell'euro esige che si eviti il moltiplicarsi degli strumenti e che si faccia pertanto uno sforzo congiunto affinché sia possibile, a marzo, approvare un unico strumento che tratti l'insieme delle materie da affrontare, sia quelle già oggetto di iniziative presentate dalla Francia, che quelle di cui la Commissione stessa ha sottolineato la necessità di adozione.
E' importante che all'interno di questo settore si attuino misure concernenti il reciproco riconoscimento delle decisioni giudiziarie. Riteniamo possibile, sulla base del lavoro già svolto, giungere ad adottare entro breve tempo, perlomeno in materia di sequestro di beni, misure che permettano il reciproco riconoscimento delle sentenze.
Infine, per quanto concerne Europol - che ha iniziato la sua attività effettiva proprio nel 1999, spingendo il Consiglio ad approvare un insieme di strumenti, di cui il Parlamento è a conoscenza, per dare il via al suo funzionamento - sussiste senza dubbio una questione di fondo che ha a che vedere con il controllo democratico e giudiziario della stessa Europol, questione che naturalmente acquista una diversa dimensione se si tiene conto della scelta politica, fatta a Tampere, di approfondire le competenze di Europol, e soprattutto, di darle carattere operativo.
La Presidenza francese ci ha consegnato un importante documento di lavoro che configura diverse ipotesi per affrontare e risolvere le questioni del controllo democratico e giudiziario di Europol.
La Presidenza portoghese assumerà l'iniziativa di presentare a breve un documento di lavoro sulla rete "Eurojust", in quanto, non essendo ovviamente necessario che il controllo giudiziario di Europol sia fatto ricorrendo a "Eurojust", non si può escludere, attualmente, che essa possa rappresentare un'opzione.
Per questo motivo è essenziale che il dibattito in seno al Consiglio sull'evoluzione di Europol ed Eurojust abbia luogo contemporaneamente, affinché contemporaneamente possano trarsi le conclusioni.
Credo che in quest'ambito, e nell'ambito del dialogo che Consiglio e Parlamento dovranno necessariamente instaurare sull'evoluzione di Europol ed Eurojust, vi sia la possibilità di trovare una soluzione accettabile a livello istituzionale per le relazioni tra Consiglio e Parlamento rispetto a Europol.
Conosciamo le posizioni del Parlamento e sappiamo che quest'ultimo, dal canto suo, conosce le posizioni dei servizi giuridici del Consiglio.
Credo che solo risolvendo la questione del controllo democratico di Europol questo punto avrà una soluzione definitiva in grado di mobilitare e rafforzare la cooperazione istituzionale a tutti i livelli.
Signor Presidente, onorevoli parlamentari, signori Rappresentanti del Consiglio, in primo luogo - senza voler entrare in competizione in fatto di emozioni con i ministri - devo dire che più che emozionato, sono turbato dalla presenza, per la prima volta, di due amici personali nella Presidenza e mi auguro che tale circostanza non alteri la separazione di poteri, essenziale per il funzionamento della nostra Unione.
In secondo luogo, vorrei ringraziare la onorevole Terrón i Cusí per aver sollevato la questione che ha aperto la prima discussione annuale della presente legislatura sulla creazione di uno spazio di libertà, sicurezza e giustizia, e ringraziare tutti i parlamentari che, all'interno delle diverse commissioni, hanno partecipato attivamente alla preparazione di tale discussione, nonché i rappresentanti dei parlamenti nazionali e della società civile.
Vorrei, in questo primo intervento, condividere col Parlamento la visione della Commissione su quanto di più significativo è avvenuto nell'anno 1999.
Credo di poter affermare con convinzione, ma anche con soddisfazione, che il 1999 è stato un anno di svolta e di consolidamento dell'Unione nelle questioni relative alla libertà, alla sicurezza e alla giustizia.
Si è già detto che il Trattato di Amsterdam è entrato in vigore a maggio e lo stesso Parlamento ha affermato che l'innovazione più profonda di tale Trattato è stato il riconoscimento della necessità di creare uno spazio di libertà, sicurezza e giustizia.
Ciò rappresenta, dopo la costruzione del mercato interno, l'introduzione della moneta unica e l'avvio di una politica estera e di sicurezza comune, un salto qualitativo molto importante e, nel medesimo tempo, un passo logico e indispensabile per lo sviluppo dell'Unione.
Più che un progetto delle Istituzioni, è un progetto dei cittadini della nostra Unione.
E, per questo motivo, dovrà assicurare a tutti i cittadini che risiedono sul territorio dell'Unione un'effettiva libertà di circolazione, riconoscendo che questa ha senso solo se si realizza all'interno di un contesto sicuro, saldamente basato su un sistema giudiziario efficiente, a cui tutti possano accedere a condizioni semplici ed eque e nel quale i cittadini possano realmente aver fiducia.
L'impegno dell'Unione a realizzare uno spazio di libertà, sicurezza e giustizia è stato confermato a Tampere.
Vorrei sottolineare il forte messaggio politico inviato dal Consiglio europeo, il quale ha ribadito l'importanza che i Capi di stato e di governo dell'Unione hanno attribuito a questo progetto di fondamentale importanza ed enumerato gli orientamenti politici e le priorità che permetteranno a tale spazio, grazie ad una strategia progressiva, di diventare realtà nell'arco dei prossimi cinque anni e di essere, innanzitutto, uno spazio equilibrato nelle sue tre componenti: libertà, sicurezza e giustizia.
Il 1999 è segnato anche dall'iniziativa della Presidenza tedesca di elaborare una Carta dei diritti fondamentali dell'Unione.
Nella fase attuale di sviluppo dell'Unione europea, ritengo che sarebbe utile raggruppare i diritti fondamentali vigenti a livello di Unione in un documento, in modo da assicurar loro maggior visibilità e renderli accessibili a tutti i cittadini.
Come ho già affermato varie volte, sono favorevole - la Commissione è favorevole - all'elaborazione di una Carta che rifletta, con la più ampia base possibile e all'interno di un processo dinamico, le tradizioni costituzionali comuni degli Stati membri ed i principi generali del diritto comunitario, senza limitarsi soltanto all'enunciazione del minimo comune denominatore.
In qualità di rappresentante della Commissione, vigilerò per garantire che la Carta e le azioni che da essa prendono le mosse rappresentino l'affermazione di un'Unione basata sull'insieme dei diritti fondamentali, che sono parte integrante del patrimonio comune dell'Europa.
Solo così potremo contribuire a rilegittimare agli occhi dei cittadini europei, senza eccezione alcuna, il progetto di un'Unione allargata, fondata sul rispetto dei diritti e delle libertà, sulla garanzia della sicurezza personale e dei beni e sull'effettiva tutela giuridica, ossia un'Unione fondata sui valori politici che caratterizzano le democrazie contemporanee.
Voglio inoltre ricordare che il 1999 è stato l'anno dell'entrata in funzione della legislatura 1999-2004 del Parlamento europeo, della nuova Commissione e, di conseguenza, dell'entrata in carica di un Commissario responsabile esclusivamente delle aree giustizia e affari interni.
Oltre a questi avvenimenti, vorrei rammentare al Parlamento alcune delle materie approvate nel 1999.
Nell'area immigrazione, frontiere e asilo, la Commissione ha presentato la proposta di regolamento per la costituzione della banca dati EURODAC e la proposta di direttiva sulle condizioni di ammissione dei cittadini di paesi terzi negli Stati membri dell'Unione a fini di ricongiungimento familiare - nell'ambito di una precisa politica di integrazione a favore di coloro che soggiornano legalmente sul territorio dell'Unione.
Abbiamo preso in esame una comunicazione su procedure comuni in materia di asilo e una raccomandazione che autorizza la Commissione a negoziare con Islanda e Norvegia un accordo destinato ad estendere a questi due paesi le regole applicate dagli Stati membri dell'Unione europea per effetto della Convenzione di Dublino.
La Commissione ha contribuito in modo attivo al lavoro del gruppo di alto livello su migrazione e asilo e a dicembre, infine, ha presentato una proposta per la creazione del Fondo europeo per i rifugiati.
Nell'ambito della cooperazione giudiziaria, la Commissione ha presentato proposte di regolamento che mirano alla comunitarizzazione di alcune convenzioni: una sulla cooperazione giudiziaria e sull'esecuzione delle sentenze in materia civile e commerciale (Bruxelles-I); un'altra sulla competenza, il riconoscimento e l'esecuzione delle sentenze in materia matrimoniale (Bruxelles-II) e un'altra ancora relativa alla citazione e alla notifica di atti giudiziari ed extragiudiziali in materia civile e commerciale.
Abbiamo inoltre presentato, nel 1999, una comunicazione sulle vittime della criminalità all'interno dell'Unione, dando inizio ad una riflessione che ha ricevuto un ulteriore impulso a Tampere e che richiede l'elaborazione di norme minime sulla tutela delle vittime della criminalità, in particolare in materia di accesso alla giustizia e di diritto al risarcimento dei danni, comprese le spese processuali.
Citerei ancora la presentazione della proposta di risoluzione riguardante la lotta alla frode e alla falsificazione a danno dei mezzi di pagamento diversi dai contanti.
Nell'ambito del quadro legislativo dell'Unione relativo alla lotta contro la criminalità finanziaria, la Commissione ha presentato una proposta di revisione della direttiva sul riciclaggio di capitali.
Nel 1999 abbiamo assistito all'entrata in funzione di Europol e la Commissione, da parte sua, spera sinceramente, in seguito a quanto affermato oggi in questa sede dalla Presidenza portoghese, che con l'ingresso in questa nuova fase dei settori giustizia e affari interni e con l'inizio della riflessione sull'attuazione delle nuove competenze attribuite a Europol dal Trattato di Amsterdam, si affronti anche la questione del controllo democratico e del coordinamento tra Europol e gli organi giudiziari competenti, ovvero Eurojust.
Nel 1999 la Commissione ha inoltre offerto il suo contributo per un piano d'azione europeo in materia di lotta alla droga, che è alla base della strategia approvata dal Consiglio europeo di Helsinki.
Questa lista di azioni, che peraltro non è esaustiva, fa sì che io oggi ribadisca con convinzione, davanti alla Presidenza del Consiglio e ai parlamentari, che nutro la speranza che, oltre ad essere stato l'anno del consolidamento dell'azione dell'Unione in quest'area fondamentale, il 1999 abbia anche costituito l'inizio di una nuova fase, che intende essere di accelerazione per la creazione di uno spazio di libertà, sicurezza e giustizia.
Per questo motivo, il 2000 sarà senza dubbio un anno di prova del modo in cui le Istituzioni europee sapranno rispondere alle esigenze dei cittadini di veder assicurata, mediante un'adeguata tutela giudiziaria, la libera circolazione nel rispetto dei diritti e con garanzie di sicurezza e stabilità.
Vale a dire che il 2000 sarà per Consiglio, Parlamento e Commissione un anno di prova della volontà politica di prendere sul serio Amsterdam e contribuire, nella prossima decade, a gettare le fondamenta per un'Unione politica allargata.
Come ho avuto occasione di affermare, la Commissione è consapevole della sua parte di responsabilità e, in questo contesto, sta per ultimare il primo progetto per un quadro di valutazione, uno scoreboard, affinché tutte le Istituzioni e le altre parti interessate possano procedere all' esame dei progressi ottenuti nell'attuazione delle misure necessarie e nell'adempimento dei termini fissati nel Trattato di Amsterdam, nel piano d'azione di Vienna e nelle conclusioni del Consiglio europeo di Tampere.
Tale quadro di valutazione non sarà un mero strumento di programmazione legislativa, bensì, soprattutto, uno strumento di rafforzamento della trasparenza e della responsabilità di tutte le Istituzioni europee dinanzi ai cittadini.
Perché è per i cittadini che stiamo sviluppando uno spazio di libertà, sicurezza e giustizia.
I progressi realizzati non si dovranno alla Commissione, né al Consiglio e nemmeno al Parlamento europeo, bensì all'interazione delle Istituzioni europee e agli stessi Stati membri, dal momento che, come già esposto in questa sede, determinati compiti contemplati nello scoreboard verranno affidati agli Stati membri in virtù del principio di sussidiarietà.
Nelle prossime settimane farò un giro nelle capitali in modo da ascoltare l'opinione dei Ministri della giustizia e degli affari interni.
Ho intenzione di discutere il progetto di scoreboard col Parlamento europeo e con la società civile.
Contiamo di presentarne la versione finale al Consiglio "giustizia e affari interni", sotto la Presidenza portoghese, al termine delle consultazioni cui ho fatto riferimento poc'anzi.
E' mia intenzione far sì che questo scoreboard si trasformi in uno strumento di orientamento politico e strategico per tutte le Istituzioni, ma anche in uno strumento di valutazione a disposizione dell'opinione pubblica.
E, per questo motivo, riconosco - e penso sia una sfida con la quale tutti siamo confrontati - la necessità di sviluppare una strategia di comunicazione che permetta di rendere accessibile e percepibile al grande pubblico l'effettivo valore aggiunto che l'Unione conferisce alla vita quotidiana, in settori così essenziali per la cittadinanza, per il rispetto della legalità e, in ultima analisi, per la democrazia stessa.
Aldilà dello scoreboard, vorrei anticipare che la Commissione conta di presentare, a partire dal 2000, alcune iniziative che vi illustrerò - e qui desidero sottolineare che mi congratulo con la Presidenza portoghese per il fatto che consideri lo sviluppo di tale spazio come una delle priorità nel suo programma di lavoro.
Spero che con la Presidenza portoghese sia possibile instaurare un chiaro spirito di cooperazione interistituzionale - poiché è questo il messaggio politico di Tampere - e che tale spirito di cooperazione interistituzionale sia portato avanti dalle presidenze successive.
In materia di immigrazione e asilo, la Commissione conta di presentare proposte per l'elaborazione di uno strumento comunitario sulla protezione temporanea dei rifugiati; di iniziare l'analisi dei criteri e delle condizioni in grado di migliorare l'attuazione della Convenzione di Dublino e la riflessione sull'eventuale modifica della base giuridica, in conformità col Trattato di Amsterdam; di proseguire la discussione, sulla base della comunicazione già divulgata, su norme in grado di condurre ad un procedura di asilo comune in tutta l'Unione; di presentare proposte volte ad elaborare una legislazione che preveda la concessione di autorizzazioni di residenza per le vittime della tratta di esseri umani che cooperino all'azione giudiziaria contro le reti di trafficanti.
Conto anche di contribuire a chiarire il ruolo dei piani d'azione, nell'ambito del lavoro svolto dal gruppo di alto livello su migrazione e asilo, e di portare avanti l'adeguamento degli accordi comunitari in materia di riammissione, attraverso l'inserimento di clausole tipo.
Sulla questione centrale della libera circolazione delle persone, ossia sul controllo delle frontiere esterne degli Stati membri, presenterò nei prossimi giorni una proposta di regolamento, aggiornando la lista dei paesi terzi i cui cittadini devono essere in possesso di visto per l'attraversamento delle frontiere esterne.
Nel campo della cooperazione giudiziaria, oltre ad un'iniziativa sulla legge applicabile agli obblighi extracontrattuali, spero sinceramente che sia possibile presentare al Consiglio un progetto di norme minime che assicurino in tutta l'Unione un livello adeguato di assistenza giuridica nei processi transfrontalieri.
Intendo inoltre proseguire la riflessione per l'elaborazione di specifiche regole processuali comuni finalizzate a semplificare e accelerare i procedimenti giudiziari transfrontalieri riguardanti le cause di modesta entità a livello commerciale e di protezione dei consumatori, le cause relative al pagamento degli alimenti e le cause non impugnate.
A seguito delle conclusioni di Tampere ed Helsinki la Commissione presenterà il suo contributo per la definizione di una strategia dell'Unione nella prevenzione e nella lotta contro la criminalità organizzata.
Organizzeremo e sosterremo azioni, tra cui, in particolare, il dibattito sulla necessità di elaborare un programma legislativo per l'attuazione del principio del riconoscimento reciproco delle decisioni giudiziarie in materia penale.
La Commissione prevede inoltre di proporre misure specifiche nell'ambito della prevenzione della criminalità in modo da sviluppare l'interscambio tra le migliori prassi esistenti in tale ambito, in particolare nella prevenzione della delinquenza urbana e minorile, e di presentare una base giuridica per un programma finanziato a tale scopo dalla Comunità.
La Commissione sosterrà anche gli sforzi della Presidenza, nel senso che intende chiarire il quadro giuridico e il quadro della cooperazione amministrativa di polizia e giudiziaria nella lotta contro il riciclaggio di capitali, in un'ottica eminentemente interpilastro.
La Commissione adempirà l'impegno assunto a Tampere di presentare proposte per l'approvazione di definizioni, incriminazioni e sanzioni comuni nell'ambito della tratta di esseri umani, dello sfruttamento economico degli emigranti, dello sfruttamento sessuale delle donne e dei bambini, ponendo in particolare l'accento sulla lotta contro l'uso dei nuovi mezzi di comunicazione e, in special modo, di Internet per la diffusione di materiale di pornografia infantile.
Abbiamo inoltre preparato una comunicazione e aperto il dibattito sugli strumenti atti a garantire maggiore sicurezza nella società dell'informazione e della conoscenza e a combattere la criminalità informatica.
Il 2000 segna anche l'inizio dell'applicazione della strategia europea di lotta contro la droga 2000-2004.
In tale ambito la Commissione, in collaborazione con la Presidenza portoghese e il Parlamento europeo, darà tutto il suo appoggio alla Conferenza interistituzionale sul problema della droga che si svolgerà a febbraio.
Per quanto riguarda Schengen - e più specificamente l'integrazione dell'acquis di Schengen nel quadro comunitario -, senza entrare adesso nella sfera di competenza del Consiglio, vorrei sottolineare, in relazione alla questione di attualità del ripristino del controllo alle frontiere, che la Commissione ribadisce ancora la disponibilità ad approfondire modalità che consentano di assicurare un miglior controllo dell'applicazione dell'articolo 2, paragrafo 2, della Convenzione di Schengen, nel senso di renderlo più imperativo.
Il recente ripristino di alcuni controlli alle frontiere interne mi porta a concludere che è necessario procedere ad un'analisi dettagliata delle condizioni di adozione di uno strumento legislativo fondato sull'articolo 62 del Trattato.
Come è stato sottolineato a Tampere, in vista della preparazione del Consiglio europeo di Feira del giugno 2000, dovremo sintetizzare le implicazioni verso l'esterno della nuova dimensione degli affari interni e della giustizia nella prospettiva dell'adozione di strategie politiche interpilastro che rafforzino il coordinamento della politica interna ed estera in tale ambito e che contribuiscano all'affermazione dell'Unione nel mondo.
Desidero sottolineare, quindi, che tutte queste azioni dovranno ovviamente tener conto dei principi concordati in seno al Consiglio europeo di Helsinki in relazione ai paesi candidati, in modo che questi ultimi possano cooperare e partecipare, il più presto possibile, a tale progetto di creazione di uno spazio di libertà, sicurezza e giustizia.
E' importante ricordare, fra l'altro, che nel 2000 avranno inizio i negoziati GAI con il primo gruppo di Stati candidati ed auspico quindi che potremo procedere alla preparazione dei dossier negoziali sul secondo gruppo ammesso all'adesione ad Helsinki.
Infine vorrei ribadire che la Commissione ha intenzione di assumere la pole position nella presentazione delle proposte per favorire l'attuazione del Trattato di Amsterdam.
Spero che Commissione e Consiglio giungano ad un accordo sulla suddivisione delle responsabilità nell'esercizio del diritto di iniziativa e nella conduzione dello stesso processo legislativo.
Come ho già detto, il compito che abbiamo di fronte è enorme e ambizioso, pertanto la Commissione ha bisogno di essere dotata delle necessarie risorse umane per rispondere a tale sfida e spera di poter contare sull'appoggio del Parlamento e - perché non dirlo? -, del Consiglio per garantire tali risorse e obiettivi, affinché la creazione di uno spazio di libertà, di sicurezza e di giustizia nell'Unione diventi realtà entro il minor tempo possibile e si possa così contribuire tutti quanti, con spirito di cooperazione interistituzionale, alla realizzazione di questo progetto, che rappresenta senza dubbio la "perla" del Trattato di Amsterdam.
Signor Presidente, onorevoli colleghi, il Parlamento europeo, dopo aver dedicato negli ultimi quarant' anni gran parte del suo lavoro alla realizzazione del mercato interno, si trova oggi di fronte ad un nuovo compito importante, ossia la creazione di uno spazio di libertà, sicurezza e giustizia. Tuttavia questo compito può essere affrontato con successo soltanto se tutte le Istituzioni dell' Unione coopereranno al conseguimento di tale ambizioso obiettivo nel rispetto reciproco e nell' osservanza delle rispettive competenze.
Commissario Vitorino, mentre posso definire la cooperazione con lei armoniosa e proficua, in passato sono rimasto spesso senza parole di fronte all' atteggiamento mostrato dal Consiglio nei nostri confronti.
Come ha affermato in modo incisivo il collega Schulz in commissione, sembrava che per spazio di libertà, sicurezza e giustizia il Consiglio intendesse uno spazio di libertà in cui fare quello che voleva, di propria sicurezza nei confronti del Parlamento e di diritto di fare e disfare a proprio piacimento.
Ministro Gomes, ho ascoltato il suo intervento al riguardo. Auspico un esplicito miglioramento della cooperazione durante la Presidenza portoghese del Consiglio.
Vorrei sottolineare tre aspetti che, a parere del gruppo PPE-DE, devono diventare punti chiave nella creazione dello spazio di libertà, sicurezza e giustizia.
Innanzitutto la costituzione di un diritto di asilo comune e una ripartizione degli oneri legati all' accoglienza dei profughi.
Il Consiglio deve innanzitutto rendere operativo EURODAC, al fine di creare la condizione fondamentale per un coordinamento delle richieste di asilo.
A Vienna e Tampere sono stati posti i primi presupposti per la creazione di un diritto di asilo a livello europeo.
Tuttavia questi risultati evidenziano purtroppo più le difficoltà di quanto non offrano ipotesi di soluzione.
Chiediamo pertanto ai rappresentanti del Consiglio di guardare oltre i propri confini nazionali, affinché si possa giungere ad una procedura di asilo comune per tutta l' Unione.
Infatti non è giusto che soltanto pochi Stati membri più disponibili sopportino tutto il carico del problema dei profughi nel nostro continente.
Pertanto si deve riconoscere la priorità ad una ripartizione equilibrata degli oneri.
In secondo luogo, il rafforzamento della lotta contro la criminalità organizzata a livello europeo, anche attraverso Europol ed Eurojust.
Il progetto di istituire Eurojust rappresenta secondo noi un successo sostanziale di Tampere e deve essere realizzato in tempi brevi.
Siamo lieti che Europol sia diventato operativo.
Tuttavia il Consiglio non deve dimenticare che per accrescere l' efficienza della lotta contro il crimine non è sufficiente l' estensione dei compiti di Europol stabilita a Tampere, ma occorre aumentare il personale, nonché approfondire il mandato includendo ambiti operativi.
Non chiediamo soltanto un maggiore controllo, né soltanto di rafforzare il controllo su Europol, perché a nostro avviso vale il detto "a volte è meglio il meno" .
La situazione attuale, in cui gran parte dei collaboratori di Europol sono impegnati soprattutto nel controllo interno relativo alla tutela giuridica dei dati personali mentre sopraggiungono le domande di 15 parlamenti nazionali, significa molto controllo, ma inefficace.
Chiediamo un controllo meno disordinato, rafforzando nel contempo il controllo parlamentare da parte della nostra Assemblea, senza voler ostacolare il lavoro di Europol.
Sosteniamo inoltre la proposta avanzata a Tampere di istituire un' accademia di polizia europea, poiché ci sembra un passo nella direzione giusta.
In terzo luogo, l' ampliamento dei diritti del Parlamento europeo in tale contesto.
Se il potere decisionale rispetto alla creazione di uno spazio di questo tipo, in cui l' Unione può intervenire anche in merito ai diritti fondamentali dei cittadini europei, spetterà soltanto a diplomatici e burocrati, mentre i rappresentanti eletti dei cittadini potranno soltanto seguire gli sviluppi, come un branco di pecore, tale spazio non otterrà il consenso popolare.
E' quindi urgente accordare al Parlamento diritti di codecisione al riguardo e - come si è già detto - rafforzare il principio del controllo democratico.
Vogliamo una spazio di libertà, sicurezza e giustizia a favore dei cittadini e non a loro svantaggio.
Signor Presidente, onorevoli colleghi, non ho nulla da aggiungere all'indirizzo del Consiglio.
L' oratore che mi ha preceduto è stato esauriente, citando un mio intervento nel quadro dell' ultima seduta della commissione.
Perché il Consiglio è tanto restio a collaborare con noi nella creazione dello spazio di sicurezza, libertà e giustizia?
Questa domanda mi assilla.
Cercherò di esporre il mio punto di vista.
La creazione dello spazio di sicurezza, libertà e giustizia mette in gioco gli elementi costitutivi della sovranità nazionale.
Polizia e politica in materia di giustizia sono, in tutta evidenza, aspetti della sovranità nazionale, vale a dire settori politici sensibili degli Stati membri a cui si rinuncia a favore di una comunitarizzazione, ossia della delega di competenze a Bruxelles da parte dalle capitali nazionali, Lisbona, Berlino o Parigi,. Si tratta di cedere una parte di potere.
E' ovvio che ci si separa soltanto a fatica da prassi consolidate e tramandate nel tempo, anche se si riconosce la necessità della cooperazione a livello di polizia; la criminalità internazionale può essere combattuta ormai soltanto a livello comunitario.
E' necessario quindi trarre le conseguenze e sostenere la necessità di trasferire all' Unione europea gli strumenti organizzativi e legali.
Questo implica che i governi coinvolti, consapevoli di tale necessità, riconoscano che, avviando tale processo, rinunciano al proprio potere in questi settori.
Inoltre vi è un Parlamento europeo, il che complica la situazione.
Tuttavia occorre trovare finalmente una soluzione, infatti se continuiamo a reiterare l' esperienza degli anni passati le conseguenze saranno deleterie: il dibattito sulla sicurezza, sui diritti dei cittadini, in quanto di competenza in parte nazionale e in parte europea, sarà posto al margine delle consultazioni dei parlamenti nazionali, non sarà affrontato nella sua interezza al Parlamento europeo e il Consiglio ne discuterà a porte chiuse.
Se la costruzione di uno spazio di sicurezza, libertà e giustizia rimane un affare segreto non riusciremo ad ottenere la fiducia dei cittadini.
Ciò significa che in questo dibattito è in gioco la stabilità della democrazia.
Per questo, e non per ostilità al Consiglio dei Ministri, mi adiro così spesso.
Anche i Ministri sono di solito rappresentanti eletti. I colleghi Gomes e Costa, il Commissario Vitorino, noi tutti apparteniamo in linea di principio alla stessa categoria.
Tuttavia vorrei lanciare un appello all' apparato dei funzionari del Consiglio.
Vale il principio: chi prepara le decisioni, ossia i funzionari del Consiglio, ha un potere di anticipazione, pertanto dovrebbe dimostrare un po' più di coraggio per promuovere la democrazia.
Vorrei considerare brevemente un ultimo aspetto, dal momento che non ho più molto tempo a disposizione.
Il termine scoreboard in Germania suona come skateboard.
Occorre quindi, a mio avviso, un calendario che preveda quali temi vengono affrontati, da chi e in quale momento.
Il piano Vitorino, che consiste nella realizzazione di progetti precisi in tempi stabiliti con chiarezza è quanto ci occorre.
Tuttavia, il Commissario Vitorino, che ringrazio per il suo intervento, potrà raggiungere tale obiettivo soltanto se disporrà delle risorse necessarie a livello finanziario e di personale.
Garantiamogli quanto gli occorre e procederà con rapidità, nell' interesse di tutti!
Accolgo con profonda soddisfazione il fatto che la Presidenza portoghese faccia della giustizia e degli affari interni una delle massime priorità.
Ho anche trovato incoraggianti le osservazioni formulate questa mattina dal Commissario Patten a proposito di un fondo di intervento rapido in caso di crisi che mettano in pericolo la sicurezza, che consentirà forse di porre fine a scandali come quello di alcuni paesi che sono venuti meno alla promessa di inviare forze di polizia in Kosovo.
Vorrei sottolineare tre settori fra i molti in cui dobbiamo compiere rapidi progressi.
Il primo è l' asilo.
E' essenziale istituire un sistema europeo unico, ma basato sull' equità, sul pieno rispetto della Convenzione di Ginevra e su condizioni di accoglienza decenti, compresa la fine della detenzione ordinaria.
Le decisioni sull' asilo devono richiedere mesi, non anni.
Il secondo settore è quello della libertà: libertà di spostarsi e di risiedere ovunque si desideri nell' Unione; libertà di informazione; libertà di votare riconosciuta a tutti coloro che hanno la cittadinanza europea - e che comprendono non solo i cittadini degli Stati membri, ma anche i cittadini di paesi terzi.
Facciamo sapere ai cittadini che le nostre politiche comuni in materia di giustizia e di affari interni riguardano la libertà, non solo la repressione.
L' ultimo settore che voglio citare è la convergenza dei sistemi giudiziari civili e penali.
Gli euroscettici sostengono che si tratta di una minaccia alla sovranità, la fine dello Stato-nazione, e così via.
Tuttavia, il caso del sospetto ricercato per essere interrogato in relazione all' uccisione di tre donne in Francia, compresa una studentessa britannica, Isabel Peake, gettata fuori da un treno, dimostra il motivo per cui è necessario un riconoscimento reciproco.
Arrestato e rilasciato a Madrid, il presunto colpevole ora sta per essere estradato dopo l' arresto avvenuto a Lisbona.
Qualunque cosa dicano gli euroscettici, è nel nostro interesse ottenere la cooperazione in merito a tali questioni.
Infine, come è già stato detto, è essenziale, e spero che la CIG se ne occupi, passare alla codecisione con il Parlamento europeo in questi settori, con un controllo a livello democratico e giudiziario.
Signor Presidente, rispetto al 1999 posso affermare che dopo il freddo della Finlandia il sole portoghese è il benvenuto.
Spero che sorga.
Nel 1999 un evento importante per l' Europa proprio in merito allo spazio di libertà, sicurezza e giustizia è stato il Vertice di Tampere.
Molte domande continuano a rimanere aperte, in attesa di una risposta.
Dopo Tampere non si è raggiunto un equilibrio tra le misure positive che vengono adottate e le semplici dichiarazioni di intenti.
Manca ancora una regolamentazione in materia di cittadinanza e di integrazione dei cittadini provenienti da paesi terzi.
D' altro canto sono state richieste a ragione misure concrete sul tema della sicurezza.
La creazione di una Carta dei diritti fondamentali rappresenterà uno dei progetti importanti del prossimo futuro.
E' tuttavia difficile prevedere contenuti e struttura giuridica di tale Carta in relazione a coloro che non sono ancora cittadini dell' Unione.
L' accordo su Europol è entrato finalmente in vigore a livello ufficiale.
A Tampere si è presa in considerazione la possibilità di suddividere anche competenze operative.
Continuiamo a chiedere una revisione dell' accordo, al fine di introdurre migliori possibilità di controllo a livello parlamentare e giudiziario.
L' accordo è passibile di critiche anche riguardo ad EURODAC.
Il Parlamento ha modificato il testo dell' accordo.
Occorrono garanzie che il Consiglio si attenga alla procedura del Parlamento.
Rispetto agli altri temi non è stata prevista finora alcuna iniziativa. Al momento continuiamo ad aspettare.
L' Europa come spazio di libertà, sicurezza e giustizia è ancora una regione senza una normativa chiara in molti settori.
Di questo siamo responsabili di fronte ai cittadini europei.
Dopo aver ascoltato gli interventi dei Ministri degli interni e della giustizia sono ottimista. Mi aspetto che nei prossimi sei mesi otterremo risultati concreti.
Signor Presidente, signor Commissario, onorevoli colleghi, credo che l'interrogazione orale della onorevole Terrón i Cusí presenti il vantaggio di affrontare brutalmente il problema, perché a sei mesi dalla formazione del nuovo Parlamento dobbiamo essere capaci di inviare un messaggio politico forte ai cittadini europei.
Credo che la Presidenza portoghese vi possa contribuire in maniera positiva.
Noi tutti conosciamo oggi le enormi aspettative dei nostri concittadini in materia di libertà, sicurezza e giustizia, in particolare quella sociale.
Tuttavia, il loro disinteresse, il loro allontanamento, talvolta il loro stesso disgusto per la cosa pubblica ci induce ad adottare misure concrete di fronte alle loro difficoltà.
E' la conditio sine qua non per riconciliarli con la politica.
Per far sì che l'Europa diventi il simbolo della pace e della fraternità, occorre una politica audace e generosa, per venire in aiuto ai più poveri.
Si deve porre in essere un vero e proprio piano di lotta contro la disoccupazione, perché questo è il terreno su cui prosperano il razzismo, la xenofobia, il nazionalismo ed i movimenti di estrema destra razzisti.
Fra i più poveri, ed è importante che intervenga su questo punto, sono compresi gli immigrati ed i profughi.
Le condizioni di detenzione quasi sistematiche, la criminalizzazione dei richiedenti asilo non sono più accettabili.
Chiunque chieda asilo deve godere del diritto ad un'audizione equa e ad un ricorso sospensivo.
La settimana scorsa ho assistito, un po' per caso, all'aeroporto di Roissy, ad una scena di violenza inaudita in cui due giovani donne, sicuramente clandestine, venivano ricondotte a Conakry.
Venivano trattate come i peggiori criminali.
Erano nude, trascinate a terra per i capelli, circondate da un'orda di membri della CRS.
La Presidenza portoghese deve porre fine a questo genere di pratiche barbare.
Il nostro ruolo è invece quello di accompagnare, rassicurare, aiutare coloro che fuggono le dittature.
La Commissione aveva proposto la creazione di un fondo europeo per i rifugiati. Il Parlamento era decisamente favorevole.
Invece di tergiversare sulla dotazione finanziaria accordata al fondo in questione, credo che possiate prendere la decisione di istituirlo.
La Presidenza ed il Consiglio possono concretizzare ciò che è stato respinto in maniera incomprensibile a Tampere, anche se Tampere ha costituito un fondamento importante.
Allo stesso modo, non possiamo limitarci a constatare l'ascesa di correnti xenofobe in Europa, la banalizzazione delle discriminazioni, senza adottare misure di vasta portata.
E' indispensabile armonizzare le legislazioni contro il razzismo.
Che senso contate di dare all'articolo 13 del Trattato?
Che cosa intendete fare per promuovere la parità di trattamento in materia di salari fra uomini e donne?
Come pensate di operare per sradicare l'omofobia, il razzismo ed il sessismo?
Si deve prendere ciò che di meglio viene fatto in ciascun paese dell'Unione.
Dato che sei paesi europei accordano il diritto di voto, la Presidenza può permettersi di estendere tale diritto di voto e di eleggibilità alle elezioni municipali ed europee a tutti i cittadini extracomunitari residenti da oltre cinque anni sul territorio europeo.
La regolarizzazione dei clandestini in alcuni paesi, fra cui il suo, deve allo stesso modo diventare un esempio per gli altri, perché i clandestini costituiscono oggi una massa di persone deboli nelle mani dei mercanti di illusioni ed una manodopera di cui si può disporre a piacimento e soggetta ad uno sfruttamento economico che fa di loro gli schiavi dei tempi moderni.
Più in generale, l'attuale Presidenza deve iniziare a promuovere un cambiamento dei comportamenti e dei rapporti dei nostri concittadini con le minoranze e gli immigrati.
L'immigrazione è troppo spesso sinonimo di insicurezza e di violenza e oggetto di risposte puramente repressive.
Come pensate di far comprendere ai nostri concittadini che oggi come sempre l'immigrazione è una fonte di ricchezza sociale e culturale, il cui ruolo è e resterà indispensabile nel contesto demografico in cui ci troviamo?
Quale azione intendete condurre per valorizzare il posto che gli immigrati occupano nella società e garantire un'autentica protezione ai richiedenti asilo?
Signor Presidente, vi è un' enorme mancanza di trasparenza nel settore della sicurezza, della libertà e della giustizia.
L' Unione europea è una potenza economica, ma non ci troviamo in una posizione tale da poter pontificare quando si tratta del modo in cui trattiamo i profughi.
Il livello di razzismo nella nostra società è spaventoso.
L' Irlanda ha mandato per generazioni i propri figli in luoghi sicuri in tutto il mondo, ma ora che la tigre celtica elargisce ricchezza e prosperità oltre ogni aspettativa mostriamo un lato molto negativo del nostro carattere.
Il razzismo in Irlanda è endemico.
I nostri leader politici sono stati relativamente sconvolti nello scoprire che ora dobbiamo accogliere una parte dei profughi che da molto tempo arrivano nell' Unione europea.
Siamo in ritardo nell' affrontare la questione ed il governo sta facendo del suo meglio per recuperare il tempo perduto.
Esiste la volontà, ma i timori sono enormi e per mettere a tacere la paura dobbiamo trovare una leadership politica e religiosa non solo in Irlanda, ma anche in tutta l' Unione europea.
Signor Presidente, possiamo prendere atto che è finita la presidenza giustificazionista e reticente che in questi mesi ha impedito di tenere un dibattito come quello che invece abbiamo potuto tenere oggi.
Io condivido pienamente ciò che hanno detto i colleghi von Boetticher e Schulz e ritengo profondamente vero che il Parlamento europeo e la Corte di Giustizia debbano essere maggiormente coinvolti nello spazio di libertà, sicurezza e giustizia senza dover derogare ai propri poteri.
Tuttavia, proprio per non ripetere il solito teatrino che ci vede ogni sei mesi a colpire indiscriminatamente la Presidenza del Consiglio, forse è il caso che questo Parlamento abbia il coraggio di intraprendere una forte azione politica affinché la prossima Conferenza intergovernativa decida di allargare fin da subito la codecisione e di non aspettare altri cinque anni.
Le due interrogazioni, assimilabili nel contenuto, di cui si sta discutendo, sono sostenute da un mantra che in questi anni sta trasformando la politica in una sorta di ideologia - armoniosa ma rovinosa.
E il mantra europeo dei giorni nostri si chiama SLSG, spazio di libertà, sicurezza e giustizia.
Dietro a tutto questo si trova un' altra ambizione della Commissione, del Consiglio e della stragrande maggioranza di questa Assemblea, quella di introdurre tale spazio.
E chi non è a favore di sicurezza, libertà e giustizia?
Il problema è un altro: non si tratta di qualche cosa che l' Unione europea può introdurre attraverso decreti legislativi e altre decisioni sovranazionali.
Libertà, sicurezza e giustizia costituiscono la radicazione stessa della società. Sono il riflesso della storia di ogni società, delle sue esperienze sociali e del suo sviluppo politico.
Non sono qualche cosa che l' Unione europea introduce, senza che la società ne subisca i danni.
Ma proprio qui troviamo il vero fondamento logico del mantra di sicurezza, libertà e giustizia.
Il programma non prevede di garantire la giustizia al cittadino, infatti questo avviene già attraverso i sistemi giuridici nazionali.
Il programma prevede di trasferire parti vitali del diritto penale, della politica criminale e dell' amministrazione della giustizia al controllo comunitario.
Si tratta di un' integrazione rafforzata che per di più cela, in un contenitore ingannevole, più repressione e più controllo.
Basti pensare alle decisioni relative a Fort Europa, Schengen, Eurodac, eccetera.
Qualsiasi democratico può individuare due problemi chiave.
In primo luogo, le iniziative previste sono assolutamente irrealistiche.
Come ci si può immaginare che le istituzioni comunitarie, il cui carico è già di gran lunga superiore alla loro portata, possano realizzare questi progetti ambiziosi?
Si pensi alla micidiale critica dell' insufficiente dignità, etica e responsabilità della Commissione lo scorso anno che viene espressa in modo indiretto anche nell' interrogazione.
Ma d' altra parte, i progetti sono frenanti, addirittura mutilanti per le democrazie nazionali.
Fino a quando l' Unione europea riguardava il mercato interno, veniva attaccato solo il corpo, ora l' attacco arriva all' anima.
Signor Presidente, oggi la popolazione dell'Irlanda del Nord vede una strana ironia.
Il Commissario Patten ha parlato in Aula in difesa della libertà, della sicurezza e della giustizia, eppure la sua relazione, che è stata accolta e questo pomeriggio verrà discussa alla Camera dei Comuni britannica, abolirà il corpo di polizia dell'Ulster e le sue riserve consegnando la popolazione dell'Irlanda del Nord di entrambe le fazioni religiose nelle mani dei terroristi.
I terroristi dell'IRA non hanno deposto le armi, né lo hanno fatto i terroristi lealisti, eppure la polizia è costretta in una situazione in cui non avrà il potere di resistere alla comunità terroristica.
Diamo un'occhiata alle cifre dal giorno in cui l'accordo è stato firmato.
Nel 1998 si sono registrati 55 omicidi, mentre nel 1999 ve ne sono stati 7, senza contare la bomba di Omagh che ha causato 29 morti e 300 feriti.
Fra il 1998 ed il 1999 i lealisti hanno aggredito ed ucciso a colpi d'arma da fuoco 93 persone.
I capi d'accusa mossi contro i lealisti sono stati 193 nel 1999, contro i 97 dei repubblicani.
Da gennaio 2000 si sono verificate sei sparatorie da parte di lealisti e due da parte di repubblicani, i lealisti sono stati coinvolti in sei gravi casi di aggressione, uno dei quali ha portato ad un altro omicidio, mentre dal lato repubblicano le aggressioni gravi sono state cinque.
Signor Presidente, questa situazione non può andare avanti ed occorre porvi rimedio.
Signor Presidente, il Trattato di Amsterdam ha indicato all'Unione un obiettivo importante.
Un compito che il Consiglio, la Commissione e tutti i parlamentari devono assumersi in questa legislatura: la creazione, come si è già detto, di uno spazio di libertà, sicurezza e giustizia.
Il Consiglio di Tampere, motore e artefice di questo obiettivo, ha proposto alcuni traguardi, ma cinque anni, tempo previsto per dare attuazione al Titolo IV del Trattato, sono un'attesa troppo lunga per la soluzione di cui determinati problemi hanno urgentemente bisogno.
In primo luogo, ritengo che il Parlamento non debba rimanere al margine delle importanti decisioni che si prenderanno in questo ambito e che si debba garantire la sua partecipazione al processo decisionale, soprattutto riguardo ad un progetto dei cittadini, come l' ha giustamente definito il Commissario.
In secondo luogo, ritengo che si debbano fare rapidi progressi nell'adozione di un sistema comune di asilo, approvando norme procedurali comuni e, soprattutto, mettendo fine alla confusione attuale tra la migrazione per cause politiche e quella dovuta a motivi economici.
Le recenti leggi sugli stranieri approvate nel mio paese, la Spagna, o in Belgio, sono un campanello d'allarme che dovrebbe indurci ad adottare con urgenza la comunitarizzazione della politica di immigrazione.
Una terza ed ultima riflessione riguarda l'azione esterna dell'Unione nell'ambito dell'immigrazione e dell'asilo.
Non dobbiamo né possiamo dare l'impressione che l'Unione voglia esclusivamente difendersi da una valanga di rifugiati e di profughi per motivi economici.
Dobbiamo puntare su una politica di cooperazione allo sviluppo con i paesi limitrofi dell'est europeo e dell'area mediterranea, ma dobbiamo farlo con rigore, con strumenti economici adeguati e in stretta collaborazione con le istituzioni pubbliche preposte alla protezione dei cittadini che vedono violati i loro diritti fondamentali o che desiderano emigrare per far fronte alle loro necessità più elementari.
Per concludere, in relazione alla Carta dei diritti fondamentali, i cittadini europei devono prendere coscienza della loro cittadinanza.
Non bastano l'euro e l'occupazione, e neppure la sicurezza.
Hanno bisogno di una "anima europea", come ha detto un insigne professore spagnolo.
Signor Presidente, a differenza di alcuni oratori intervenuti in precedenza, voglio ritornare sulle parole pronunciate dai Ministri portoghesi e dal Commissario Vitorino.
Le parole di questo trio sono state musica per le nostre orecchie, come ha detto l'onorevole Ceyhun.
Come per qualsiasi tipo di musica, il motivo suonato deve essere intonato ed adeguatamente orchestrato.
Molti di noi deputati sono molto ottimisti sui prossimi sei mesi.
Il motivo che verrà suonato sarà quello che le popolazioni europee ascolteranno e vorranno sentire il giusto tipo di melodia.
Come ricordato questo pomeriggio, essa servirà a far dimenticare alcune delle spiacevoli melodie che abbiamo ascoltato durante le elezioni europee e nel corso degli ultimi mesi.
Il Trattato di Amsterdam ed il Consiglio di Tampere si sono basati su questo progetto di uno spazio di libertà, sicurezza e giustizia nell'Unione europea.
Un settore è tuttavia molto importante ed il Parlamento deve esserne coinvolto, vale a dire quello della verifica.
Le leggi sono molte - ed accolgo davvero di buon grado il programma portoghese che ci è stato presentato la scorsa settimana -, ma dobbiamo essere assolutamente sicuri che ci sia un controllo, che i membri del Parlamento e quelli dei parlamenti nazionali nonché i cittadini europei siano consapevoli di tutto ciò che esse comportano.
Inoltre, dobbiamo accertarci che i dettagli siano applicabili, adeguati e pertinenti per i vari paesi.
Vorrei richiamare l'attenzione su alcuni aspetti delle risoluzioni esaminate questo pomeriggio, uno o due dei quali sono già stati citati.
Esprimo la mia soddisfazione per la tendenza al riconoscimento dei sistemi giudiziari nei vari paesi e la cooperazione nella lotta contro la criminalità.
Si tratta di un settore al quale i cittadini europei risponderanno con interesse e di cui saranno soddisfatti.
La Commissione ed il Consiglio devono sapere, tuttavia, che molti di noi in Aula nutriamo riserve sul sistema EURODAC, ad esempio.
Accettiamo il ruolo predominante del Consiglio in questo ambito, ma esistono alcune riserve e sono sicuro che il Consiglio ascolterà le parole espresse dai parlamentari europei quando l'argomento verrà approfondito.
L'onorevole Schulz ha detto prima di non essere certo sulla definizione di "scoreboard".
Chiunque sia inglese o britannico o segua il cricket sa di cosa si tratta.
Uno scoreboard serve ad indicare il punteggio e deve essere aggiornato, chiaro e visibile.
Sono sicuro che il Commissario Vitorino farà in modo che sia così.
Alla fine dei sei mesi spero che la musica continui a suonare e che gli europei stiano ancora ascoltando.
Signor Presidente, vorrei porgere il benvenuto al Presidente in carica del Consiglio ed al suo collega del Ministero della giustizia, signor Costa, ringraziandoli per l'accoglienza riservata a Lisbona la scorsa settimana alla commissione che presiedo e per la riunione costruttiva che abbiamo avuto.
Amsterdam e Tampere ci hanno dato molto lavoro da fare insieme, come dimostra l'ottima proposta di risoluzione presentata oggi dalla onorevole Terrón i Cusí.
Vorrei formulare tre osservazioni.
La prima è che è indispensabile un dialogo maturo fra Consiglio e Parlamento europeo.
Sono passati appena sei mesi da quando Amsterdam ha imposto alle nostre due Istituzioni di lavorare insieme; ci siamo studiati a vicenda, abbiamo avuto alcuni piccoli battibecchi, ma abbiamo effettivamente bisogno di lavorare insieme.
Smettiamola di non prendere le cose seriamente.
Abbandoniamo le elaborate sciarade e rispettiamo i doveri che i Trattati ci impongono e i tempi concessi per una discussione davvero democratica.
Coinvolgeteci nelle vostre discussioni in materia di politica e di evoluzione del processo.
Non facciamo finta che i parlamenti nazionali possano esercitare un effettivo potere di controllo democratico delle attività di governo in questo settore.
La mia seconda osservazione è che è necessaria una Commissione con risorse adeguate.
Abbiamo costituito una nuova direzione generale, eppure in tutto essa dispone solo di 70 persone.
Esiste un accordo che prevede di raddoppiare tale numero, ma a quanto mi risulta finora non è arrivata alcuna nuova risorsa.
Stiamo affidando alla Commissione un compito assai gravoso, non ultimo quello di stilare lo scoreboard.
Consiglio e Parlamento devono cooperare per fornire le risorse di cui la Commissione ha bisogno.
Infine, a proposito del contenuto della discussione, accolgo di buon grado il fatto che la Presidenza abbia posto in cima al proprio programma lo spazio di libertà, sicurezza e giustizia.
Il tre sembra essere il numero che contraddistingue le cose positive, soprattutto nel settore della politica europea.
Duecento anni fa si trattava di libertà, uguaglianza e fraternità e tutto è andato bene fino a quando i governi della sinistra hanno fatto prevalere l'uguaglianza su tutto il resto.
Ora si tratta di libertà, sicurezza e giustizia, e spero che gli attuali governi di sinistra tengano conto delle parole del Commissario Vitorino e resistano alla tentazione di elevare la sicurezza, per quanto importante essa sia, al di sopra delle altrettanto importanti esigenze della libertà e della giustizia.
Signor Presidente, vorrei unirmi ai miei colleghi nel porgere il benvenuto ai rappresentanti del Consiglio e al Commissario.
Li ringrazio per le dichiarazioni da loro fornite all'Assemblea.
Anziché ritornare sugli argomenti che sono già stati trattati, vorrei soffermarmi su un tema specifico: la questione delle droghe e del modo in cui affrontiamo il diffondersi della cultura della droga nelle nostre società.
Spero in particolare che la Presidenza portoghese sfrutti parte dell'enorme lavoro compiuto dalla Presidenza finlandese e presenti piani ed azioni coordinate fra gli Stati membri.
A livello internazionale, esistono già programmi di lotta contro il traffico di droga, il riciclaggio di denaro sporco e così via, ma anche, sotto un profilo più propriamente umano, programmi per fornire assistenza a chi cerca di liberarsi dalla tossicodipendenza, con adeguati controlli e meccanismi per la riabilitazione; secondo, per garantire un coordinamento fra le forze di polizia ed i sistemi giudiziari riguardo alle pene ed alle leggi comuni; terzo, per intraprendere una campagna di informazione e di sensibilizzazione per i giovani; e per porre fine una volta per tutte ai pericolosissimi termini di "normalizzazione" e "riduzione del danno" e dimostrare che qualsiasi indebolimento della nostra determinazione ad impedire che la droga venga legalizzata deve essere per il bene di tutti.
Signor Presidente, impiegherò i pochi, miseri secondi che mi sono stati concessi come tempo di parola per far presente o per ricordare al rappresentante della Commissione che in questo momento il governo di uno Stato membro - il Belgio - sta praticando una politica che legalizza la condizione di migliaia o forse decine di migliaia di stranieri illegali, cui saranno riconosciuti il diritto di soggiorno permanente, il diritto di riunificazione delle famiglie e altri diritti ancora.
Questa misura adottata dal governo belga costituisce una flagrante violazione dell' Accordo di Schengen.
In proposito, il 23 dicembre scorso ho inviato una nota scritta di protesta al Commissario Vitorino.
Gli chiedo ora di prendere in considerazione tale nota di protesta e di farmi sapere entro breve tempo quali passi la Commissione intende intraprendere per sanzionare questa violazione dell' Accordo di Schengen da parte dello Stato belga ai sensi dell' articolo 226 dell' Accordo.
Signor Presidente, rappresentanti portoghesi, in particolare componenti il Consiglio, nutriamo grandi aspettative nei vostri confronti.
Vorrei mostrarvi con un esempio come potrete soddisfare in tempi relativamente brevi, almeno in parte, tali aspettative.
Mi riferisco ad EURODAC.
Ricorderete che a dicembre abbiamo deciso in Parlamento con grandi speranze di istituire EURODAC come regolamento e sistema, come strumento comunitario di cui vi è urgente necessità al fine di non permettere più richieste di asilo multiple, di dotarci di uno strumento contro l' illegalità e soprattutto di stabilire con chiarezza quale Stato membro sia responsabile per l' applicazione delle procedure d' asilo.
Ci siamo pronunciati a favore dell' introduzione di tale strumento, nonché di un comitato di applicazione, insediato presso la Commissione con una relativa banca dati.
Credevamo che EURODAC diventasse realtà.
Anche a Tampere abbiamo nutrito la stessa speranza.
Tuttavia, già a partire dal successivo Vertice di dicembre, il Consiglio ha intrapreso un' altra strada e ha compiuto un grande passo indietro, decidendo - cosa che respingiamo con fermezza - di mantenere le competenze in materia di applicazione in seno al Consiglio, di insediare il comitato di regolamentazione presso il Consiglio e persino di utilizzare come strumento di pressione, ove possibile, la questione di Gibilterra.
E' un esempio emblematico del modo in cui non vogliamo lavorare.
La richiesta pressante che rivolgo a nome del mio gruppo è che adottiate tutte le misure necessarie per realizzare EURODAC in tempi rapidi come strumento di lotta contro gli abusi in materia di diritto d' asilo e contro l' illegalità e per un rapido espletamento delle procedure d' asilo.
Saremmo molto grati al Consiglio se oggi ci spiegherà come intende procedere.
Signor Presidente, signori Ministri, signor Commissario, le decisioni adottate nel 1999 sono state così numerose, da renderne difficile l' assimilazione, cioè l' attuazione.
Penso soprattutto al Consiglio e all' inerzia degli Stati membri nel mettere in pratica quanto deciso collegialmente.
Tuttavia, i mesi passati sono stati contrassegnati da eventi epocali come l' entrata in vigore del Trattato di Amsterdam, l' inclusione di Schengen nel pilastro comunitario, la decisione presa al Consiglio di Colonia di elaborare una carta europea dei diritti fondamentali, nonché il Vertice straordinario di Tampere che ha portato gli Stati membri ad impegnarsi su priorità a obiettivi comuni al fine di creare uno spazio comune di libertà, sicurezza e giustizia.
Senza voler ignorare i progressi compiuti, il Parlamento europeo segnala l' incontestabile riluttanza del Consiglio nel mettere in pratica le decisioni in diversi campi, la mancanza di una visione comune e, principalmente, l' assenza di trasparenza e cooperazione con il Parlamento.

Vi sarete forse resi conto che il Parlamento non è disposto a svolgere un ruolo di semplice osservatore, né a smetterla di porre domande cruciali chiedendovi, ad esempio, fino a che punto intendiate spingervi e quali misure di carattere giuridico e altro adotterete per contrastare il turpe traffico di esseri umani, la pornografia infantile su Internet, il narcotraffico e la criminalità organizzata.
Seguirete una politica comune in materia di asilo ed immigrazione?
Che cosa farete per l' integrazione sociale degli immigrati, la riunificazione delle loro famiglie e il riconoscimento dei loro diritti e doveri conformemente a quelli già esistenti per i cittadini dell' UE?
Tenuto conto delle nuove tendenze demografiche a livello internazionale, individuate dagli esperti dell' ONU, non dovreste forse abbandonare le vostre idee tradizionali e conservatrici in materia di immigrazione e profughi?
Nutro grandi aspettative per la Presidenza portoghese.
Signora Presidente, onorevoli deputati, vorrei dire - molto rapidamente - quanto segue: negli interventi degli onorevoli parlamentari sono state sollevate varie questioni relative alla Presidenza portoghese.
Il Presidente del Parlamento ci ha fatto presente che il tempo a nostra disposizione è molto poco e, per questo motivo, io e il Ministro della giustizia ci proponiamo di rispondere con obiettività a tutte le questioni sollevate in questa sede nella riunione della commissione parlamentare a cui parteciperemo la prossima settimana.
(Prolungati applausi)
Molte grazie, signor Ministro.
La discussione è chiusa.
Signor Presidente, mi congratulo con il Consiglio per la risposta che ha fornito sia oralmente che per iscritto.
L'efficienza è stata davvero notevole.
Vorrei proporre al Consiglio di continuare la discussione alla prossima riunione della commissione per le libertà e i diritti dei cittadini, la giustizia e gli affari interni.
In quella sede avremo l'opportunità di commentare le risposte e di esprimere le nostre preoccupazioni anche alla Commissione.
Personalmente ho apprezzato alcune risposte ricevute, per esempio, riguardo a temi così delicati come Schengen o come la Convenzione Europol - che speriamo venga rivista - e ho apprezzato le parole del Ministro della giustizia che ha dichiarato di voler sottoporre la materia alla giurisdizione del potere giudiziario.
Spero che si farà la stessa cosa per il controllo parlamentare.
Entro un mese presenteremo all'Assemblea una proposta di risoluzione.
Vista la buona volontà che hanno dimostrato qui oggi, sono sicura che la prima cosa che faranno i rappresentanti del Consiglio, in questo nuovo clima di intesa, sarà prendere in considerazione la proposta di risoluzione che presenteremo loro.
Tempo delle interrogazioni (Consiglio)
L' ordine del giorno reca il Tempo delle interrogazioni (B5-0003/2000).
Saranno trattate le interrogazioni rivolte al Consiglio.
interrogazione n.1, dell' onorevole (H-0780/99):
Oggetto: Costruzione di una centrale nucleare in Turchia che è una zona sismica I due terremoti di più di 7 gradi Richter avvenuti recentemente in Turchia sollevano serissimi dubbi sull'insistenza turca nel voler costruire costosissimi reattori nucleari a Akkuyu proprio quando le eccedenze energetiche delle dighe Atatürk vengono esportate verso paesi terzi e l'UE apporta tagli al suo bilancio per riparare i danni causati dai terremoti.
Sorge il sospetto che i progetti nucleari turchi, prescindendo dai pericoli per gli abitanti e gli ecosistemi del paese e della regione, siano soltanto una facciata dietro la quale vengono celati progetti già stabiliti dalle autorità politico-militari turche e che prevedono l'acquisto di tecnologia nucleare in grado di fabbricare armi nucleari, dato che si cerca di acquistare lo stesso tipo di reattori nucleari, di origine canadese, posseduti dall'India e dal Pakistan.
Quali azioni intende adottare il Consiglio per prevenire gli incidenti nucleari e la proliferazione delle armi nucleari in un paese che aspira ad aderire all'UE e, proprio quando riceve fondi comunitari a titolo di assistenza finanziaria, destina somme considerevoli ai programmi nucleari?
Signor Presidente, il Consiglio desidera dichiarare che la Turchia è uno dei firmatari della convenzione sulla sicurezza nucleare, i cui obiettivi sono in linea con le preoccupazioni espresse dall'onorevole parlamentare.
Difatti tale convenzione, entrata in vigore il 24 ottobre 1996, ha il preciso obiettivo di raggiungere e mantenere un alto grado di sicurezza nucleare a livello mondiale grazie alle misure nazionali e alla cooperazione sancita sul piano internazionale, nonché di stabilire e mantenere all'interno degli impianti nucleari una protezione contro i rischi da radiazioni al fine di tutelare gli individui, la società e l'ambiente dagli effetti nocivi delle radiazioni ionizzanti che questo tipo di impianti potrebbe emettere.
La convenzione, com'è risaputo, riguarda anche la prevenzione degli incidenti che potrebbero causare contaminazioni nucleari e l'attenuazione delle conseguenze di eventuali incidenti.
Tra l'altro, vorrei far presente all'onorevole parlamentare che la Turchia, in quanto paese candidato all'adesione all'Unione europea, dovrà prima o poi, in quanto si tratta di una condizione preliminare per l'adesione - e penso si tratti di un punto importante -, adottare nell'ambito della propria strategia di preadesione un insieme di politiche che le consentano di recepire in tempo utile l'acquis comunitario nella sua integralità e, di conseguenza, tutte le disposizioni vigenti in materia di sicurezza nucleare.
Ringrazio per la risposta, ma vorrei fare una puntualizzazione.
Con questa centrale la Turchia mira ad incrementare solo del 2 percento il suo potenziale energetico.
Si dice che ora intenda dotarsi di reattori del tipo Candu, come quelli già acquisiti da Pakistan e India e usati per fabbricare armi atomiche.
In quest' ottica è necessario approfondire la questione, visto che la complessità del Caucaso potrebbe far venire idee strane a molti.

Per quanto riguarda la sicurezza degli impianti, va detto che in regioni ad elevato rischio tellurico non basta costruire edifici antisismici.
In quanto ingegnere vi posso dire che, per poter analizzare le conseguenze di taluni rischi, si usano appositi modelli, che però non sono applicabili a centrali nucleari in funzione poiché si stabilisce a priori che le centrali nucleari non vadano realizzate in aree ad elevato rischio sismico.
A tale proposito, visto che la Turchia è in procinto di aderire all' UE, dobbiamo aiutarla a trasformarsi in uno spazio di sicurezza, pace e cooperazione nella regione.
E' questo il nostro ruolo e lo scopo della mia interrogazione.
Signor Presidente, riconosco la pertinenza degli argomenti addotti dall'onorevole parlamentare.
In effetti si tratta di una questione molto delicata.
Tra l'altro - come ben si comprenderà - è una questione che non riguarda soltanto la Turchia per la sua prossimità all'attuale territorio dell'Unione europea, bensì anche altri Stati con i quali intratteniamo relazioni in virtù di questa stessa vicinanza.
Ci rendiamo conto della sua preoccupazione e ne terremo senz'altro conto - in particolare nel quadro dei futuri contatti che avremo con la Turchia per definire l'agenda strategica di adesione prevista per questo paese.
Tale questione, naturalmente, sarà al centro delle nostre preoccupazioni e la Commissione europea non potrà, di sicuro, fare a meno di prenderla in considerazione.
Grazie, signor Presidente, e grazie a lei, signor Presidente in carica del Consiglio.
Sono sicuro che il Presidente in carica del Consiglio sia una persona molto corretta e che sia molto gentile con la moglie, i figli ed il cane.
Tuttavia, mi scusi se sono un po' scettico sulla risposta che lei mi ha appena fornito.
Non credo che le dichiarazioni formulate in seno al Consiglio ed i voti espressi in tale sede siano subito disponibili al pubblico.
Le chiedo quindi di assumersi l'impegno, prima della prossima seduta plenaria a febbraio, di dirmi per iscritto dove si possono trovare queste informazioni per il pubblico, subito dopo che il Consiglio ha approvato una legge, anziché aspettare che escano alcune settimane dopo su un elenco di comunicati stampa.
Mi fornirà per iscritto queste informazioni prima della prossima seduta plenaria?
Onorevole parlamentare, vorrei dirle, innanzitutto, che mi asterrò dal fare commenti di carattere personale, come quelli con cui ha iniziato la sua domanda complementare, e le sarei grato se anche lei in futuro facesse la stessa cosa.
Le sue parole ci fanno pensare che la critica mossa al Consiglio, aldilà della sua formulazione molto specifica, di cui prendiamo nota, non si riferisca tanto alla nebulosità - per così dire - della procedura legislativa, quanto ad un eccesso di trasparenza.
Ma vorrei dirle, onorevole parlamentare, che i risultati di un simile processo di trasparenza per noi sono chiari e che li riteniamo fuori discussione.
Non esiteremo a ripeterle tale informazione per iscritto, anche se non potremo andare aldilà di quanto già riferito, poiché ciò corrisponde esattamente a quanto richiesto dal Trattato.
Pertanto pensiamo che gli elementi che il Segretariato generale del Consiglio mette attualmente a disposizione del pubblico siano quelli essenziali per capire il modo di funzionare del Consiglio in quanto autorità legislativa.
Ritengo che il Consiglio non abbia tentato di rispondere alla mia domanda.
Non ho chiesto il parere del Consiglio su una proposta che la Commissione non ha ancora presentato, ma ho presentato un'interrogazione sull'interpretazione di principio dell'articolo 255 del Trattato di Amsterdam.
Tale interpretazione consente di legiferare anche sulle disposizioni nazionali in materia di trasparenza, e non soltanto, quindi, limitatamente alle tre Istituzioni dell'Unione ivi menzionate?
Vorrei ricevere risposta a questa mia domanda.
Ritiene il Consiglio che sia possibile, sulla base dell'articolo 255 del Trattato, disciplinare le disposizioni nazionali in materia di trasparenza, che non riguardano le istituzioni dell'Unione europea?
Onorevole parlamentare, la risposta che le ho dato era l'unica possibile.
Tuttavia vorrei precisare quanto segue: l'interpretazione che si dà dell'articolo 255 del Trattato va anche collegata al principio di sussidiarietà.
Attualmente non c'è alcuna proposta concreta che ci consenta di lavorare alla regolamentazione di tale articolo, e in assenza di una simile proposta non è possibile procedere in tale materia.
Ad ogni modo, ad una prima lettura, si può affermare che l'articolo 255 non permette di lavorare su una base che possa ledere il principio di sussidiarietà.
Mi interessa sostanzialmente capire come il Consiglio lotterà per i principi contenuti nel Trattato di Amsterdam, volti a garantire ai cittadini una maggiore possibilità di partecipazione al processo decisionale.
Come ci si riuscirà, visto che allo stesso tempo nella proposta della Commisione - è trapelata, quindi è nota al pubblico - si dice che la libertà di pensiero dei funzionari ha la priorità sull' apertura, che non è possibile avere accesso ai documenti di lavoro, rapporti, bozze, eccetera?
Il rappresentante del Consiglio non pensa forse che questo renda difficile la partecipazione al processo decisionale democratico?
Onorevole parlamentare, la questione da lei sollevata è della massima importanza e ne abbiamo discusso a lungo durante l'ultima Conferenza intergovernativa.
Vorrei dirle una cosa: la trasparenza non serve solo nei rapporti delle Istituzioni comunitarie "verso l'esterno", ma anche "tra" le Istituzioni comunitarie.
Vale a dire che ci sono elementi relativi alla forma e al processo di funzionamento delle Istituzioni comunitarie che non sono accessibili ad altre istituzioni, e non si tratta solo del rapporto della Commissione rispetto al Parlamento, ma anche rispetto al Consiglio.
Questo tema è stato del resto affrontato e discusso varie volte a suo tempo.
Il Parlamento europeo avrà l'opportunità di far parte del gruppo preparatorio della prossima Conferenza intergovernativa.
La questione è ancora aperta.
La presentazione e la trasparenza reale del funzionamento delle Istituzioni a livello europeo è un tema della massima importanza che necessita, a mio avviso, di essere analizzato in altra sede, in particolare nell'ambito della prossima Conferenza intergovernativa.
Su questo non abbiamo il minimo dubbio e pensiamo che i parlamentari che faranno parte di tale gruppo preparatorio avranno modo di sollevare ancora il problema.
Credo che la proposta avanzata dalla Commissione debba contenere elementi che permettano una maggiore trasparenza in relazione al funzionamento delle varie Istituzioni, ma penso che ci sia sempre spazio per apportare miglioramenti in materia.
Da parte nostra siamo disposti ad analizzare le proposte che emergeranno in questo ambito.
Il quesito posto dall'onorevole Sjöstedt e da altri è molto importante.
In Svezia vige un principio di pubblicità degli atti che rafforza la democrazia e che garantisce un buon dialogo fra cittadini, autorità e centri decisionali.
Ci sta enormemente a cuore che anche l'Unione possa incamminarsi nella stessa direzione, come precisato nel Trattato di Amsterdam.
Uno o due anni fa, il Parlamento ha adottato una relazione della onorevole Lööw molto importante in questo contesto.
La relazione metteva in guardia contro il rischio che quell'imminente processo potesse condurre a limitazioni del livello di pubblicità degli atti esistente nei vari paesi.
Ci si rende ora conto che quel monito, lanciato da questo Parlamento, aveva una certa fondatezza.
Domando quindi se il Consiglio comprenda il senso di quel monito, alla luce di quanto abbiamo ora potuto vedere nei documenti di lavoro della Commissione.
Ho ascoltato con attenzione le parole del ministro Seixas da Costa sulla trasparenza e la Conferenza intergovernativa.
Vorrei sapere se dall' interessante affermazione del ministro sulla trasparenza e la CIG sia possibile dedurre che la Presidenza portoghese si assume l' impegno di occuparsi e di battersi per un' estensione dell' ordine del giorno della CIG.
La riflessione sulla questione "trasparenza" nel modus operandi delle Istituzioni non può essere celata in qualche capitolo o trattata in qualche corridoio - benché io stesso riconosca l' importanza dei corridoi.
E' necessario un capitolo specifico nell' ordine del giorno della CIG, il che implica una sua estensione.
Onorevole parlamentare, la questione della trasparenza naturalmente riguarda le Istituzioni.
La prossima Conferenza intergovernativa, perlomeno nella fase iniziale, sarà incentrata su come migliorare il funzionamento delle Istituzioni, tenendo conto in particolare l' esigenza, espressa da noi tutti, che queste ultime siano, per l'appunto, più democratiche, più trasparenti ed efficienti.
L' intero processo deve, tuttavia, basarsi su un parametro generale che è quello dell'accettabilità globale delle soluzioni che riusciremo a trovare per portare a buon fine i tre obiettivi citati.
E' ovvio che la questione della trasparenza sarà costantemente presente nell'agenda europea e sarà un elemento costitutivo dell'agenda della prossima Conferenza intergovernativa.
Si tratta di una questione che - posso assicurarglielo - la Presidenza portoghese porrà senz'altro all'attenzione degli Stati membri e dei rappresentanti del gruppo preparatorio della Conferenza e, in questo contesto, deve poter contare sull'appoggio dei parlamentari europei, i quali verranno sicuramente mobilitati a sostegno di tale proposta.
Vedremo poi, a livello ministeriale, che seguito si potrà dare a tutto ciò.
Nel frattempo è opportuno rilevare che abbiamo approvato un Trattato, quello di Amsterdam, che è entrato in vigore a maggio dell'anno scorso e che contiene un insieme di misure di attuazione della trasparenza tuttora in corso.
La questione, pertanto, è di stabilire se sia o meno prematuro ripartire con un nuovo processo in materia di trasparenza.
Penso che, nonostante tutto, tale questione debba sempre essere di attualità, in quanto è evidente la sensibilità dell'opinione pubblica al riguardo e perché si riallaccia alla reale necessità di responsabilizzazione degli organi istituzionali europei nei confronti dei cittadini.
Da parte nostra la lasceremo all'ordine del giorno e staremo a vedere se otterremo consensi in tale direzione.
interrogazione n. 5, dell' onorevole (H-0785/99):
Oggetto: Progetto di regolamento che stabilisce i totali ammissibili di cattura di determinate popolazioni di pesci per l'anno 2000 (caso concreto dell'acciuga) Secondo le ultime relazioni del Consiglio internazionale per l'esplorazione del mare, lo stock di acciughe nella zona VIII CIEM versa attualmente in condizioni critiche. Di conseguenza, si chiede al Consiglio:
Può esso indicare se il Consiglio dei ministri della pesca e la Commissione hanno valutato l'incidenza che ha avuto sullo stock di acciughe nella zona VIII CIEM il trasferimento di contingenti delle zone IX e X CIEM e 34.1.1 COPACE dal Portogallo alla Francia (sovrasfruttamento pari a 5.000 tonnellate all'anno), nonché la propria responsabilità per quanto riguarda le condizioni attuali di detto stock e le ripercussioni economiche e sociali che si potranno avere in futuro in questo settore della pesca?
Ritiene il Consiglio che sia ammissibile consolidare per il futuro un sovrasfruttamento che supera il TAC inizialmente fissato di 33.000 tonnellate l'anno, considerati gli evidenti segni di crisi che attualmente presenta questa risorsa?
Può il Consiglio dei ministri indicare quali misure intende adottare e quando, per conciliare le condizioni critiche di questo stock di acciughe con il succitato trasferimento di contingenti e con il principio di stabilità relativa?
Signor Presidente, la Presidenza portoghese ha tutto l'interesse a rispondere in modo esauriente a tale interrogazione, anche perché si riallaccia in modo concreto ad un problema che riguarda il Portogallo, e spiegherò perché.
Il Consiglio è consapevole della situazione critica in cui versano gli stock di acciughe del golfo di Biscaglia a cui fa riferimento l'onorevole parlamentare.
Tuttavia, nell'ultimo Consiglio "pesca", tenutosi il 16 e il 17 dicembre dell'anno scorso, gli Stati membri interessati, che sono per l'appunto Francia, Spagna e Portogallo, hanno ritenuto che l'applicazione del principio di precauzione, che, su proposta della Commissione, riduceva il TAC in questione da 5 000 a 2 000 tonnellate, fosse eccessivamente prudente.
Si è giunti pertanto ad una soluzione di compromesso, al fine di conseguire un equilibrio tra la necessità di ridurre i rischi biologici, e quindi il danno alle specie alieutiche, e le difficoltà socioeconomiche causate da una limitazione delle catture, ed il TAC è stato fissato al livello intermedio di 16 000 tonnellate invece delle 33 000 previste nel 1999.
E' anche stata prevista la sua revisione in funzione di nuove informazioni di carattere scientifico riguardanti la preservazione delle specie, di cui speriamo di poter disporre nel primo semestre del corrente anno.
Per lo stock di acciughe della zona IX CIEM il TAC è stato fissato a 10 000 tonnellate per l'intero anno 2000, contro le 13 000 del 1999.
Gli scambi delle disponibilità di pesca tra Portogallo e Francia sono stati ridotti proporzionalmente dalle 5 008 tonnellate del 1999 alle 3 000 tonnellate del 2000, da pescare in acque francesi.
Tengo a ribadire che questa cessione di quote non andrà ad aumentare la pressione di pesca sugli stock di acciughe nella loro globalità, all'interno dell'intero spazio di pesca comunitario.
In conformità del principio di stabilità relativa, nel golfo di Biscaglia il metodo di ripartizione dell'acciuga ha attribuito il 90 percento dello stock alla Spagna e solo il 10 percento alla Francia.
Senza il trasferimento di contingenti dalle acque portoghesi, il livello di TAC del golfo di Biscaglia avrebbe dovuto essere decuplicato per permettere una pesca adeguata alla Francia.
Questa è la ragione per cui ritengo che il caso portoghese presenti un elemento di carattere positivo.
E' evidente che quest'ultima soluzione avrebbe compromesso maggiormente la situazione degli stock che non il rischio fatto presente dall'onorevole parlamentare, di cui comunque ci rendiamo conto.
Signor Presidente in carica del Consiglio, non sono per nulla soddisfatto delle sue affermazioni.
Capisco che questa faccenda coinvolga il Portogallo, ma mi sembra un attentato alla ragione e all'intelligenza che l'80 percento delle acciughe che fino al 1995 si pescavano nelle acque del Portogallo per un accordo tra lo Stato membro interessato - il Portogallo - e la Francia venga ora pescato nel Golfo di Biscaglia e che il Consiglio dei ministri sostenga che questo non ha nessuna incidenza sulla popolazione di acciughe del Golfo di Biscaglia o delle acque prospicienti la regione cantabrica.
E' stato dimostrato, come denunciamo dal 1995, che questo trasferimento è un'assurdità. Ci sembra giusto che Portogallo e Francia vogliano raggiungere un accordo, ma quelle acciughe devono essere pescate in acque portoghesi e non nel Golfo di Biscaglia.
Oggi gli studi scientifici dimostrano che la popolazione di acciughe nel Golfo di Biscaglia è in pericolo di estinzione. E adesso arrivano le misure di restrizione della quantità di acciughe che si possono pescare nel Golfo di Biscaglia.
Non so se vi siete resi conto della responsabilità che, come Consiglio dei ministri, avete avuto in questi anni, e che avrete nel 2000, nei confronti delle migliaia di famiglie che vivono della pesca dell'acciuga nel nord della penisola iberica.
Desidero far presente, onorevole deputato, che con la sentenza del 5 ottobre 1999 la Corte di giustizia delle Comunità europee ha deciso che tale trasferimento, che era stato approvato, era conforme ai principi stabiliti nel regolamento del Consiglio n. 3760/92, e segnatamente nel paragrafo 1 dell'articolo 9, il quale prevede che gli Stati membri possano scambiare la totalità o parte delle disponibilità di pesca che sono state loro attribuite.
La Corte ha dichiarato altresì che il principio della stabilità relativa non era stato violato, dal momento che la quota di acciughe attribuita alla Spagna nella sottodivisione 8 veniva mantenuta al 90 percento e quella della Francia al 10 percento.
Inoltre, onorevole deputato, la Corte è dell'opinione che il trasferimento operato tra Portogallo e Francia non violi il principio dello sfruttamento razionale e responsabile delle risorse marine ed acquatiche viventi, dal momento che la pressione di pesca nelle sottodivisioni 8 e 9 non incrementa né pregiudica in modo negativo la quota globale delle risorse attribuite alla Spagna.
In considerazione di tutto ciò, onorevole deputato, il Consiglio ribadisce che senza il trasferimento in questione, nel golfo di Biscaglia si dovrebbe prendere in esame un incremento delle possibilità di pesca dell'acciuga da parte della Francia.
Pertanto, onorevole deputato, il Consiglio conferma che la pressione di pesca sarebbe maggiore e più pericolosa per il patrimonio ittico che non con la soluzione per la quale si è optato.
In concreto: 3 000 tonnellate rappresentano il 57,5 percento delle possibilità di pesca del Portogallo del 2000, contro le 5 008 tonnellate, pari al 73,9 percento, del 1999.
Tali cifre rappresentano, a nostro avviso e nella prospettiva del Consiglio, un reale miglioramento in termini di conservazione, se paragonati alla quota dell'80 percento stabilita dal regolamento del Consiglio n. 685/95.
interrogazione n. 6, dell' onorevole (H-0788/99):
Oggetto: Misure per far fronte all'incessante pulizia etnica subita dai serbi e dai rom in Kosovo I Ministri della Difesa della NATO hanno lanciato (2.12.1999) un forte appello per la cessazione della pulizia etnica ai danni delle minoranze del Kosovo.
Anche il Parlamento europeo, con una risoluzione sui terribili atti di violenza contro serbi e rom, stigmatizza le continue violenze contro la popolazione serba e invita i capi degli albanesi del Kosovo a rispettare integralmente la risoluzione 1244 dell'ONU.
La risoluzione del PE evidenzia altresì che precedenti persecuzioni perpetrate contro gli albanesi "non possono essere addotte a pretesto per omicidi, rapimenti, detenzioni, intimidazioni, incendi, saccheggi, distruzioni di beni, occupazioni di case, ecc.".
Alla luce di tali fatti, intende il Consiglio rimettere in discussione il finanziamento destinato alla ricostruzione del Kosovo, come richiesto dal Parlamento europeo?
Quali altre misure pratiche intende esso adottare per porre fine alla pulizia etnica?
Onorevole parlamentare, tengo a dirle che nutro la massima simpatia per la preoccupazione insita nella questione da lei sollevata.
Condividiamo veramente le sue preoccupazioni di fronte alla minacciosa situazione esistente all'interno del Kosovo nei confronti delle minoranze etniche, sia per quanto riguarda la popolazione serba che quella rom, e di fronte ai casi di discriminazione, assedio ed intimidazione che continuano a verificarsi in detto territorio.
Il Consiglio ha sempre messo in evidenza la necessità di procedere al giudizio di tutti coloro che hanno perpetrato e continuano a perpetrare tali atti.
Ha anche ribadito, nelle sue conclusioni di dicembre, la necessità di applicare integralmente la risoluzione 12/99 del Consiglio di sicurezza ed ha sostenuto con sistematicità gli sforzi portati avanti da Bernard Kouchner e finalizzati all'attuazione di misure in grado di garantire in quel territorio un'effettiva tutela delle minoranze e, in particolare, un'effettiva applicazione delle misure che permettano di preservare la multietnicità del territorio stesso.
Nei contatti intrattenuti con le personalità politiche di maggior spicco fra gli albanesi del Kosovo, abbiamo sottolineato - come ha fatto recentemente il Primo ministro portoghese - che le persecuzioni delle popolazioni serbe, di quelle di etnia zigana e di altri gruppi etnici sono totalmente inaccettabili.
Non saranno tollerate e dovranno cessare immediatamente.
E' stato comunicato e ribadito in modo esplicito ai dirigenti del Kosovo che l'appoggio internazionale dipenderà in gran parte dal trattamento che verrà riservato alle minoranze non albanesi.
Questo punto mi sembra della massima importanza; l'Unione europea manterrà il senso di condizionalità insito in questa posizione e lo stesso vale per il Consiglio.
Abbiamo appoggiato pienamente gli sforzi della missione delle Nazioni Unite e della forza internazionale di sicurezza in Kosovo finalizzati ad evitare nuove manifestazioni di violenza contro le minoranze e a proteggere le popolazioni minacciate.
La KFOR e la polizia dell'UNMIK considerano come uno dei loro compiti primari la soppressione di tutte le forme di maltrattamento dovute all'origine etnica.
In questo contesto, il Consiglio si è congratulato nelle sue conclusioni di dicembre per i sostanziosi contributi annunciati dalla Commissione europea che, unitamente ad altri di natura simile offerti dagli Stati membri, concorreranno indirettamente alla normalizzazione della situazione.
Tuttavia, onorevole parlamentare, anche il Consiglio è consapevole del fatto che l'insieme dei mezzi messi a disposizione delle strutture internazionali responsabili in Kosovo non corrispondono, in termini di mobilitazione dei vari Stati membri, a quanto sarebbe auspicabile e ciò ha limitato la capacità effettiva di intervento sul campo delle strutture stesse.
Non smetteremo, comunque, di puntare tutta la nostra attenzione su tale problema, in quanto l'intera credibilità delle autorità e delle strutture rappresentative albanesi sul territorio dipende anche dalla capacità di queste stesse strutture di provare che sono in grado di applicare misure che garantiscano la multietnicità all'interno di detto territorio.
Grazie, signor Presidente in carica del Consiglio.
Credo, come tutti del resto, che il Portogallo, l' allora presidente Soares e il suo governo abbiano sempre avuto un atteggiamento moderato e assennato durante i bombardamenti sui Balcani.
Esprimo apprezzamento per la dichiarazione politica odierna in proposito, che è estremamente positiva.
Permangono tuttavia motivi di preoccupazione visto che, malgrado i buoni e sinceri propositi dell' UE, i risultati ottenuti sono minimi.
Purtroppo negli ultimi tempi assistiamo ad una cacciata dal Kosovo di tutte le minoranze - serba, rom, turca, croata - e ci chiediamo che ne sarà di loro.
Per quanto concerne la missione di Kouchner e dell' ONU in Kosovo, è indubbiamente un fiasco il fatto che, alla fine di una guerra combattuta per contrastare la pulizia etnica, sia ora l' altra fazione a far ricorso alla pulizia etnica.
Pertanto ripropongo la mia interrogazione. Vorrei sapere se il Consiglio intenda adottare misure pratiche e concrete per discutere della faccenda con Kouchner, il quale ha grosse responsabilità per la situazione oggi prevalente in Kosovo.
Onorevole Alavanos, non posso essere d'accordo su quanto ha appena affermato, sull'ultima frase da lei pronunciata sulle responsabilità del signor Kouchner, e vorrei distinguere due piani molto importanti: la struttura impiegata in Kosovo è sotto la tutela delle Nazioni Unite.
E' una struttura a cui l'Unione europea ha fornito tutto l'appoggio possibile e a cui i paesi dell'Unione europea, in quanto tali, hanno contribuito in vari modi.
Ma c'è una cosa che non possiamo negare, ed è che gli sforzi compiuti dal signor Kouchner per giungere alla normalizzazione della situazione interna del Kosovo sono estremamente positivi.
A prescindere dal fatto che lei possa ritenere - e come lei anche noi - che alcuni dei risultati con essi ottenuti si siano rivelati, per ragioni che non dipendono dal signor Kouchner, meno efficaci di quanto tutti noi avremmo auspicato.
A questo punto occorre fare una distinzione sostanziale tra la responsabilità dell'Unione europea e, in questo caso particolare, l'eventuale azione del Consiglio in tale contesto, e la responsabilità della comunità internazionale in quanto tale, a cui compete la tutela generale della situazione in Kosovo.
Pertanto la responsabilità dell'Unione europea si sviluppa in un determinato contesto.
E' alla comunità internazionale, ovvero alle Nazioni Unite, che si deve chiedere conto dell'attuazione della risoluzione 1244/99 e, in particolare, della logica insita in tale risoluzione e della compatibilità di tale risoluzione con la realtà.
Si tratta di quesiti che tutti quanti dobbiamo porci, ma il forum di discussione ad essi preposto è quello delle Nazioni Unite.
Signor Presidente, signor Presidente del Consiglio, sono lieto che abbia affermato di voler migliorare le strutture e che da questo dipende la credibilità delle istituzioni.
Ritengo che dovremmo riflettere sul modo migliore di sensibilizzare l' opinione pubblica.
Pertanto si pone a mio avviso la domanda se esistano i presupposti per promuovere i media in quest'area, formare giornalisti e proporre alla gente un' informazione migliore su una convivenza pacifica.
Ci siamo impegnati per assicurare gli aiuti materiali.
Abbiamo cercato di contribuire alla pace con l' intervento militare.
Come si intende operare adesso anche secondo criteri psicologici in questa regione di crisi, garantendo il miglior sostegno possibile?
Onorevole deputato, come ho già detto, capisco le sue preoccupazioni.
Penso che al momento attuale e, in particolare, negli ultimi mesi, ci siano stati alcuni sviluppi positivi riguardo ai mezzi di cui il signor Kouchner potrà disporre per un'azione efficace.
Ricordo che ho sentito il signor Kouchner al riguardo durante la riunione ministeriale del Consiglio d'Europa e ritengo che molte delle preoccupazioni da lui espresse in quell'occasione, sulla mancanza di mezzi per riuscire a superare alcuni problemi, siano oggi risolte, ovvero che tali mezzi gli siano stati forniti.

In particolare due sono le questioni essenziali: in primo luogo, un rafforzamento della polizia - elemento importante per la tutela delle popolazioni civili, in special modo per la protezione di determinate popolazioni civili - e, secondo, un aumento degli stanziamenti che permetta, nello specifico, il mantenimento di alcuni funzionari con mansioni importanti nel processo amministrativo, se così vogliamo chiamarlo, e funzionale all'interno del Kosovo.
La domanda che tutti dobbiamo porci, onorevole deputato - ed è quello che abbiamo fatto poco tempo fa in modo diplomatico -, riguarda la coerenza stessa della risoluzione 1244/99 del Consiglio di sicurezza.
So che si tratta di una questione estremamente delicata, ma tutti noi dobbiamo interrogarci sulla logica insita in tale risoluzione e sulla sua possibilità di attuazione.
Noi sosteniamo la necessità di una sua piena e totale attuazione: tuttavia dobbiamo esaminare questa risoluzione - e probabilmente è una cosa che il Consiglio di sicurezza delle Nazioni Unite prima o poi dovrà fare - nel senso di verificare, come è accaduto in passato in altri ambiti e in altri scenari strategici a livello mondiale, se determinati tipi di procedure, di logica e di equilibri - gli stessi, tra l'altro, che fecero sì che la risoluzione fosse approvata - vadano o no mantenuti in futuro.
Quello che dobbiamo fare e che, come Unione europea, stiamo facendo è garantire al signor Kouchner tutti i mezzi necessari. Lei ha ragione, onorevole deputato, abbiamo l'obbligo nei confronti dei nostri cittadini di rendere conto con regolarità e apertamente se tali mezzi sono ben utilizzati o meno.
Come Consiglio, abbiamo intenzione di fornire, durante la Presidenza portoghese, informazioni al riguardo.
Signor Presidente in carica del Consiglio, sono completamente d'accordo con lei.
Il problema non è Kouchner, ma la base giuridica sulla quale lavora, vale a dire la risoluzione 1244.
Detto questo, penso che la responsabilità dell'Unione, ossia la vostra, ma anche la nostra, sia di cominciare a sforzarci di superare questo carattere provvisorio della risoluzione e di immaginare uno scenario futuro per tutta la regione.
Penso che sia l'assenza di definizione di questo scenario che provoca o favorisce gli eccessi, gli incidenti, gli omicidi di cui ha parlato l'onorevole Alavanos.
Il Consiglio intende porre la questione dello statuto definitivo del Kosovo?
In caso di risposta affermativa, intende farlo nel quadro di una ridefinizione generale della regione, evitando al massimo di moltiplicare i micro-Stati, come alcuni tendono a fare, e riunificando le parti, in questo caso il Kosovo e l'Albania?
interrogazione n. 8, dell' onorevole (H-0796/99):
Oggetto: Nuova iniziativa INTERREG Al punto 1 dell' Allegato 2 del suo progetto di comunicazione su INTERREG, intitolata: Promozione dello sviluppo urbano, rurale e costiero, la Commissione autorizza il rinnovo e lo sviluppo di centri urbani storici con il ricorso ad una strategia transfrontaliera comune.
Tuttavia sono specificamente esclusi gli alloggi.
Dato che nelle zone rurali esistono molte case, anche piccole, di interesse storico e vista la necessità per più di un motivo, di mantenere la popolazione rurale e di attrarne altra nelle zone rurali, non ritiene il Consiglio che questi obiettivi potrebbero essere meglio perseguiti se venissero finanziati progetti riguardanti le abitazioni nelle zone coperte da INTERREG?
Signor Presidente, il Consiglio, e in particolare, se mi è consentito, la Presidenza portoghese, è estremamente consapevole dell'importanza che rivestono i problemi focalizzati dall'onorevole Gallagher nella sua interrogazione e vorrei aggiungere che abbiamo sempre dedicato molta attenzione alle politiche comunitarie di sviluppo delle zone rurali.
In tale contesto desidero mettere in risalto l'adozione, nel maggio 1999, di un nuovo regime di sostegno che è venuto a costituire il quadro comunitario di riferimento per uno sviluppo rurale sostenibile.
Si è trattato - come sapete - di una delle novità emerse nell'ambito dei negoziati di Agenda 2000 e nell'evoluzione del trattamento delle questioni agrarie a livello comunitario.
Attraverso il Fondo europeo agricolo di orientamento e di garanzia, il FEAOG, tale quadro comunitario di sostegno viene destinato a favorire un'inversione di tendenza nello spopolamento dell'ambiente rurale, a cui, giustamente, lei fa riferimento nella sua interrogazione.
Dall'altro lato, il Fondo europeo di sviluppo regionale, il FEDER, ha contribuito anch'esso, nell'ambito della sua missione, alla promozione della coesione economica e sociale, grazie alla correzione dei principali squilibri regionali e alla partecipazione allo sviluppo e alla riconversione delle zone rurali.
A tale titolo occorre tener presente che il FEDER ha inoltre contribuito alla promozione di uno sviluppo rurale sostenibile e alla creazione, anch'essa sostenibile, di posti di lavoro in ambito rurale.
E' l'insieme di questi strumenti comunitari che ci permette di lavorare ad una politica di sviluppo rurale che oggi, tra l'altro, rappresenta, da un lato, uno degli sviluppi e delle linee di evoluzione della politica agricola comune, in una delle sue dimensioni e, dall'altro, della politica regionale.
Pensiamo che all'interno del concetto di multifunzionalità, a cui oggi è legata l'evoluzione della politica agricola comune, questa sia una delle questioni fondamentali e naturalmente il FEAOG, sezione garanzia, svolge in quest'ambito un ruolo primario.
interrogazione n. 9, dell' onorevole (H-0798/99):
Oggetto: Agricoltura e presidenza portoghese Intende il Consiglio indicare le priorità della presidenza portoghese per il prossimo semestre in merito alla politica agricola comune e indicare quale misure ritenga necessario prendere per promuovere la fiducia dei consumatori nel settore e nei prodotti agricoli, fiducia recentemente minata dagli allarmi sanitari?
L'interrogazione da lei presentata in relazione alla politica agricola comune ci tocca molto da vicino e vale la pena tenerla sempre presente nelle discussioni in Aula, in quanto probabilmente ci sarà molto da dibattere in futuro sulla materia.
Durante la Presidenza portoghese dovremo portare avanti il dibattito sulla PAC, attraverso l'adeguamento di alcune delle organizzazioni comuni di mercato, avendo come obiettivo lo sviluppo armonico delle aree rurali dell'Unione e la garanzia di un'evoluzione positiva dei redditi degli agricoltori e attribuendo particolare attenzione alle misure che possono influire sulle piccole aziende agricole a conduzione familiare.
Dall'altro lato, qualora il nuovo ciclo negoziale dell'Organizzazione mondiale del commercio avesse inizio durante la Presidenza portoghese - cosa niente affatto sicura -, non mancheremo naturalmente di assicurare il consolidamento della presenza della produzione comunitaria sui mercati internazionali ed un maggior equilibrio tra i prodotti agricoli comunitari di esportazione e la preservazione di quell'agricoltura europea multifunzionale cui ho appena accennato.
La Presidenza portoghese attribuirà grande importanza anche all'approfondimento della politica di sicurezza alimentare e penso che il Ministro degli affari esteri portoghese, e Presidente in carica del Consiglio dell'Unione europea, stamattina abbia già fatto riferimento a tale aspetto in questa sede.
Il ruolo della sicurezza alimentare, nella misura in cui si ricollega in particolare alla salute pubblica, è un elemento fondamentale che la nostra Presidenza deve sviluppare e costituisce, peraltro, una delle priorità del nostro programma.
Lo svilupperemo su quattro linee parallele, nell'ambito del Consiglio "protezione dei consumatori" e del Consiglio "mercato interno".
La Presidenza portoghese presenterà una relazione al riguardo al Consiglio europeo di Santa Maria da Feira, che si terrà a giugno del corrente anno, in particolare alla luce di quanto esposto giorni fa dalla Commissione nel suo Libro bianco.
Riteniamo che il lavoro da svolgere su queste basi per l'istituzione di un'agenzia europea sia essenziale per dare credibilità al mercato interno, per consolidare la fiducia in questo stesso mercato, per sciogliere alcune tensioni createsi tra gli Stati membri in questo settore e anche - perché non dirlo - per definire un atteggiamento comune dell'Unione europea nelle relazioni con i paesi terzi in ambiti che si riallacciano alla sicurezza alimentare.
E' questo l' obiettivo che ci prefiggiamo di raggiungere durante la Presidenza portoghese e speriamo, alla fine, di poter presentare in Aula il risultato dei nostri sforzi.
Ringrazio il Presidente in carica per la sua risposta.
Sono sicuro che sia consapevole della minaccia molto seria posta al modello europeo basato sulle aziende agricole a conduzione familiare, soprattutto per gli agricoltori che operano nel settore della produzione di carne bovina e ovina che ora dovrebbero vendere i loro prodotti a prezzi pari o inferiori ai costi di produzione.
Vorrei chiedere quali nuove iniziative il Consiglio può intraprendere per salvaguardare i loro interessi nei prossimi colloqui sul commercio a livello mondiale, in particolare, contro il tipo di produzione praticato nei ranch e nelle aziende agricole degli Stati Uniti e della Nuova Zelanda, le cui economie di scala rendono estremamente difficile per gli agricoltori europei essere competitivi con i metodi di produzione applicati nelle loro aziende, e dove, com'è ovvio, gli standard europei in materia di sicurezza alimentare non vengono applicati.
Capisco perfettamente le sue preoccupazioni e mi rendo conto di quanto siano necessari, a tal riguardo, maggiori sforzi e maggiore coerenza anche all'interno dell'Unione europea.
Bisogna inoltre pensare alle conseguenze, in special modo in materia di finanziamenti e di compensazioni per gli agricoltori.
Tuttavia, come ben sa, la questione è nelle mani della Commissione europea e sarà quest'ultima a doverla portare avanti.
Il Consiglio ha una capacità d'intervento limitata in tale ambito.
Signor Presidente, anch'io vorrei porgere il benvenuto in Aula al Presidente in carica del Consiglio.
Non credo tuttavia che abbia risposto alla mia domanda per quanto riguarda specificamente l'esigenza di affrontare il problema dei senzatetto e della casa e la disponibilità o meno della Presidenza portoghese ad incontrare le organizzazioni non governative che operano attivamente in questo settore.
Accolgo di buon grado e sostengo appieno la sua osservazione sulla necessità di diverse politiche e di un approccio multidisciplinare ed anche sull'esigenza di combattere le cause di esclusione che stanno alla base e possono portare alla condizione di senzatetto, compreso il problema della tossicodipendenza.
La mia domanda specifica riguarda il problema dei senzatetto e se la nuova Presidenza potrebbe intraprendere una nuova iniziativa per cercare di superare alcune delle difficoltà cui alludeva il Presidente in carica a proposito del sostegno a livello intergovernativo.
Ritengo che si tratti di un settore in cui l'Europa può svolgere un ruolo molto attivo, fosse anche solo nel guidare uno scambio di esperienze e delle migliori prassi fra gli Stati membri.
Onorevole deputato, rispetto alla possibilità della Presidenza di sostenere azioni di organizzazioni non governative, in particolare nel caso specifico degli interventi per risolvere i problemi dei senzatetto, vorrei dirle che iniziative del genere sono le benvenute e che da parte nostra c'è la massima disponibilità a prendere in considerazione la possibilità di sostenerle.
Abbiamo già collaborato con organizzazioni non governative portoghesi e ad alcune delle iniziative che tali organizzazioni hanno presentato nel quadro dell'azione prevista dalla Presidenza portoghese e che riflettono le preoccupazioni su cui si fonda il nostro programma.
Non abbiamo previsto alcuna iniziativa concreta specifica in tale ambito, tuttavia, durante il nostro periodo di Presidenza, non escludiamo l'ipotesi di prendere in considerazione eventuali iniziative che le organizzazioni non governative vogliano proporci al riguardo.
Questo - è bene specificarlo - nei limiti delle competenze del Consiglio, poiché tutto quanto rientra nel diritto d'iniziativa della Commissione dovrà essere realizzato attraverso la Commissione stessa.
Signor Presidente in carica del Consiglio, ci ha parlato molto di progetti per il futuro - che cosa farà la Commissione, che farà la Presidenza a Lisbona, eccetera - ma ha fatto un annuncio preoccupante.
Ha dichiarato che a Lisbona si discuterà in merito ad uno sviluppo più dinamico e competitivo, il che potrebbe portare, almeno in parte, all' emarginazione sociale.
Non capisco come sia possibile trovare risposte partendo da simili idee.
Vorrei dunque sapere quali sono le posizioni della Presidenza portoghese rispetto alle istanze che propongono, ad esempio, le reti per la lotta contro la povertà e l' emarginazione, la ripartizione del lavoro e della sicurezza sociale, l' attuazione della politica fiscale, specie in merito al capitale speculativo, e la politica della ridistribuzione della ricchezza.
Desidero sapere se la Presidenza portoghese ha intenzione di fare qualcosa in proposito.
Deve rendersi conto, onorevole parlamentare, che la capacità effettiva di una Presidenza di invertire tendenze generali di carattere sociale o economico nell'arco dei suoi sei mesi di esercizio è realmente limitata.
Penso sia del tutto chiaro che la nostra capacità è inoltre legata a quella che è, grazie al diritto di iniziativa, la logica di intervento della Commissione.
Ho parlato del Consiglio europeo straordinario e dell'intenzione di realizzarlo espressa dal Portogallo; ne ho parlato in un'ottica futura, in quanto esistono due modi complementari di affrontare la questione dell'esclusione sociale: uno di essi è rappresentato dall'insieme di misure da adottare nell'immediato al fine di combatterne gli effetti concreti, il secondo è rappresentato dalla creazione di condizioni di competitività sul piano internazionale che ci permettano di migliorare il tessuto economico all'interno dell'Unione con conseguenze positive sui problemi dell'esclusione sociale.
Tuttavia, la Presidenza portoghese non dispone di ricette miracolose per rispondere in sei mesi a questioni che si protraggono da sempre.
C'è la disponibilità ad operare in queste aree, su proposta della Commissione, in tutti gli ambiti di competenza comunitaria e naturalmente è possibile - ed è nostro interesse - incentivare nel loro insieme le iniziative che verranno presentate, in particolare, da organizzazioni non governative, ma anche grazie al tradizionale coordinamento intergovernativo in questi settori.
Comunque si deve tener presente, onorevole parlamentare, che non è possibile operare in un'area di così grande impatto, dal punto di vista finanziario, solo e unicamente attraverso misure proposte da una Presidenza in carica per soli sei mesi.
Per questo motivo riteniamo che solo le misure previste nell'ambito di strategie a lungo termine - pur sapendo, è vero, che nel lungo periodo alcuni senzatetto potrebbero essere morti - ci permetteranno di varare politiche sostenibili a livello dell'Unione europea.
Ed è a queste strategie che cercheremo di contribuire nel miglior modo possibile durante il nostro semestre.
interrogazione n. 12, dell' onorevole (H-0801/99):
Oggetto: Presidenza portoghese e politica di sviluppo Intende il Presidente in carica del Consiglio fare una dichiarazione sulle priorità della Presidenza portoghese per quanto concerne la politica di sviluppo, la Convenzione di Lomé e il modo di affrontare le situazioni di carestia?
Vorrei ringraziare la Presidenza per la risposta esauriente fornita alla mia domanda, e in particolare il Ministro che è intervenuto in sede di commissione per lo sviluppo la scorsa settimana a Bruxelles illustrando la questione.
Vi sono tuttavia ancora alcuni problemi da risolvere.
Nel programma non sembra sia stato posto alcun accento sulla lotta contro l'AIDS.
La situazione dell'AIDS in Africa è diventata ormai grave al punto che muoiono più persone a causa di questa malattia che nei conflitti.
Spero che il Ministro dedichi un po' di tempo a questa particolare questione.
Negli Stati Uniti sono disponibili farmaci, ma il prezzo applicato non li rende accessibili ai popoli africani.
Vorrei chiedere al Ministro cosa sta facendo di preciso riguardo alla situazione che si sta sviluppando in Etiopia dove vi è la siccità, i raccolti non sono andati a buon fine e dove fra sei mesi ritorneremo inevitabilmente alla situazione che esisteva alcuni anni fa, caratterizzata dalla carestia e dalla morte di migliaia di persone.
Allo stesso tempo, è in corso una guerra fra Eritrea ed Etiopia e l'industria degli armamenti europea invia le proprie armi, dopo le quali manderemo il pane.
Onorevole parlamentare, innanzitutto vorrei le fosse chiaro che non sono d'accordo sull'interpretazione da lei data all'intervento del mio collega durante la riunione della commissione per lo sviluppo e la cooperazione.
Non vedo alcuna contraddizione tra tali posizioni, anzi al contrario.
Non si può, all'interno del programma di una Presidenza - a meno che non si sia megalomani - fare una specie di inventario esaustivo di tutte le situazioni possibili e immaginabili riguardanti l'insieme delle grandi questioni che si pongono, in particolare nell'ambito delle relazioni esterne.
Come può immaginare, non sarebbe difficile.
Basterebbe prendere un glossario in materia di sviluppo e copiare tutte le voci, una dopo l'altra.
Ma siamo sufficientemente responsabili per renderci conto che dobbiamo sollevare solo le questioni che siamo in grado di gestire nel quadro della nostra Presidenza e all'interno di quella che è - ed è bene esserne sempre consapevoli - la capacità dei governi nell'ambito del Consiglio.
Dobbiamo renderci conto che ci sono limiti di gestione, in particolare per quanto riguarda i programmi indicativi nazionali.
Lei ha citato la questione dell'Etiopia - che si inserisce proprio nell'ambito di tali programmi nazionali -, ma ci sono, come lei ben sa, diverse azioni di lotta all'AIDS di carattere comunitario e, sotto questo aspetto lei ha ragione, onorevole parlamentare, probabilmente neanche gli Stati Uniti sapranno fare di meglio.
Peraltro in materia di aiuto allo sviluppo penso che l'Europa non abbia assolutamente nulla di cui preoccuparsi, per la semplice ragione che il nostro comportamento al riguardo non teme confronti con gli Stati Uniti.
La sua interrogazione nasce da una questione che tocca il problema degli armamenti. Si tratta di una questione di carattere politico più ampio che non mi pare rientri nell'ambito della presente interrogazione, ma che in futuro il Consiglio potrà eventualmente affrontare e decidere di collocare in un contesto specifico.
Il Consiglio è a conoscenza dei problemi sociali che provocano all'Ue le importazioni di prodotti alimentari dai paesi in via di sviluppo con prezzo inferiore a quello di produzione?
Che misure intende prendere la Presidenza?
Poiché l' autore non è presente, l' interrogazione n. 13 decade.
Ringrazio il Presidente in carica del Consiglio, nella cui persona do il mio personale benvenuto alla Presidenza portoghese.
Permettetemi di segnalare che egli è sempre molto eloquente ed edotto in materia di problematiche europee.
Purtroppo per me, però, non mi ha dato una risposta soddisfacente.
Visto che il Consiglio riconosce l' enorme importanza della cultura come bene economico, a mio avviso dovrebbe mettere in pratica i suoi propositi.
Temo sia solo pretestuosa la giustificazione del principio di sussidiarietà nel settore culturale, che quindi sarebbe una responsabilità dei governi nazionali.
La mia interrogazione, rimasta senza risposta, era la seguente: quando il Parlamento chiede più fondi per finanziare i programmi culturali dell' UE, perché il Consiglio e la Commissione li decurtano regolarmente e talvolta li azzerano?
Questa è in effetti una chiara dimostrazione del loro disinteresse nei confronti della cultura, malgrado il Consiglio si affretti ad assicurare di attribuirle una grande importanza.
Vorrei sapere se d' ora in poi il Consiglio è disposto a sostenere la cultura con lo stesso impegno con cui sovvenziona banane, luppolo, vacche e canapa indiana.
Onorevole parlamentare, noi non abbiamo un concetto economicistico della gestione della nostra Presidenza e pertanto, come ben comprenderà, attribuiamo la massima importanza alla dimensione culturale.
Ma tale dimensione culturale quasi sempre comporta un aspetto economicistico, rappresentato dall'insieme delle risorse che vengono messe a disposizione proprio per sostenere le azioni culturali.
Si tratta di un aspetto che non è possibile trascurare nell'ambito dell'Unione europea e, in particolare, del Consiglio.
Da parte nostra tenteremo di rafforzare e consolidare la posizione europea per quanto concerne i beni e i servizi culturali e le attività di tale settore, in quanto lo riteniamo uno degli elementi essenziali e specifici dell'identità e dell'immagine stessa dell'Unione.
Tale punto è collegato, e lo sarà anche in futuro, agli sviluppi nel quadro dell'Organizzazione mondiale del commercio.
Tale questione, come lei ben sa, ha avuto da parte nostra e del Consiglio la debita considerazione.
In particolare si è riusciti ad ottenere una formulazione, nel mandato conferito alla Commissione per il prossimo ciclo di negoziati nell'ambito dell'Organizzazione mondiale del commercio, che le riservasse una posizione preminente.
Vorrei tuttavia aggiungere, rispetto alla politica culturale e, in special modo, in materia di audiovisivi, che la Presidenza portoghese dedicherà molta attenzione all'approfondimento e all'arricchimento della politica europea dell' audiovisivo con l'adozione di un programma MEDIA-PLUS che possa rispondere, per così dire, alle grandi preoccupazioni europee.
Abbiamo anche intenzione di aprire un dibattito più innovativo sulla questione del patrimonio cinematografico europeo, che consideriamo uno degli strumenti più importanti nello sviluppo dell'identità culturale europea e dell'economia europea in materia di audiovisivi.
La Presidenza inoltre si concentrerà sulla discussione delle questioni connesse all'introduzione del sistema di televisione digitale in Europa, tema questo che sarà oggetto di una conferenza che la Presidenza portoghese organizzerà insieme alla Commissione nel febbraio del 2000.
Ma la cultura, onorevole parlamentare, nell'ambito dell'Unione europea è una questione troppo sovente legata alle agende delle Conferenze intergovernative.
Sia gli Stati membri che i deputati al Parlamento europeo che faranno parte del gruppo preparatorio potrebbero eventualmente suggerire di concordare l'inserimento della dimensione culturale in quella che viene definita la quinta cassa negoziale della prossima Conferenza intergovernativa.
Certo, se si trovasse un accordo nel quadro della Conferenza, la questione potrebbe essere portata avanti.
Resta da verificare se c'è o meno consenso al riguardo.
Poi si vedrà. Da parte nostra prenderemo nota dei suggerimenti in merito.
Signor Presidente, mi unisco agli altri deputati nel porgere al Portogallo i migliori auguri di successo per la Presidenza.
Prendo atto della sua dichiarazione secondo la quale questo particolare argomento non è compreso nell'ordine del giorno previsto per la prossima CIG, ma che se qualcuno lo desidera, verrà preso in considerazione.
Io e gli altri 35 deputati conservatori britannici lo desideriamo e vorremmo che lei ne tenesse conto.
Riconosco che è una questione provocatoria.
Il suo scopo è di provocare perché si tratta di un problema molto serio, vale a dire il fatto che alcuni paesi non considerano la legislazione dell' Unione europea con il rispetto che merita.
Dobbiamo trovare il modo di esercitare pressioni su tali paesi per consentirci di riavvicinarci ai nostri concittadini.
Non riesco a pensare ad un modo migliore per farlo, e lei?
La questione è di verificare se la dimensione europea sarà o meno rafforzata, in particolare attraverso la sua integrazione nei Trattati.
Come comprenderà, tale questione va esaminata a livello di Conferenza intergovernativa e la Presidenza portoghese potrà portarla avanti solo su autorizzazione di un Consiglio europeo straordinario, in quanto è un aspetto che si colloca al di fuori del quadro istituzionale all'interno del quale si realizzerà la prossima Conferenza intergovernativa.
Attualmente le Conferenze intergovernative costituiscono una specie di evento e possono anche essere considerate come una sorta di albero di Natale.
Pertanto non si può escludere che tali questioni ricorrenti, che passano di conferenza in conferenza, non tornino ad essere sollevate.
Si pone pertanto il problema di valutare se al momento c'è consenso nell'ambito dell'Unione europea sul fatto di includere tale questione, tenendo particolarmente presente che, se verrà inserito un tema del genere, altri simili andranno probabilmente ad aggiungersi all'agenda della Conferenza.
Lascio la parola all' onorevole Dimitrakopoulos per una mozione di procedura.
La prego di essere breve.
Signor Presidente, so che devo essere breve.
Ho apprezzato molto quanto ha detto il Presidente in carica del Consiglio Seixas da Costa a proposito dell' albero di Natale.
In Spagna l' usanza è di scrivere una lettera ai Re Magi.
Vorrei solo ricordargli che il Parlamento europeo ha già mandato una lettera ai Re Magi attraverso le sue relazioni.
Adesso sono la Presidenza e il Consiglio a dover portare i regali che abbiamo chiesto nella nostra lettera ai Re Magi.
Come sospettavo, non era esattamente una mozione di procedura, ma la conclusione del dibattito.
Ringraziamo il Presidente in carica del Consiglio Seixas da Costa: anche lui può scrivere una lettera ai Re Magi.
Dirò soltanto che la questione di carattere natalizio sollevata dall' onorevole parlamentare è della massima importanza.
Solo che, in questo caso, Babbo Natale ha chi lo comanda, quindi può distribuire regali solo se autorizzato da altri.
Non dipenderà dalla Presidenza portoghese distribuire i regali che tutti vorrebbero, in particolare quelli reclamati dal Parlamento europeo.
Dopo questo interessante scambio di opinioni, comunico che, in conformità del Regolamento, le interrogazioni dal n. 17 al 27 riceveranno risposta per iscritto.
Con questo si conclude il Tempo delle interrogazioni.
Imposta sul capitale
L' ordine del giorno reca, in discussione congiunta, le seguenti interrogazioni orali:
B5-0004/2000, presentata dall' onorevole Désir e altri, al Consiglio, sulla posizione del Consiglio sull' idea di un' imposta sul capitale,
B5-0005/2000, presentata dall' onorevole Désir e altri, alla Commissione, sulla posizione della Commissione sull' idea di un' imposta sul capitale.
Signora Presidente, signor Presidente del Consiglio, signor Commissario, tutti hanno avuto modo di valutare, in occasione della crisi asiatica del 1997, come dopo quella che aveva colpito il Messico nel 1995, o lo SME nel 1993, i danni che può causare all'economia di interi paesi la speculazione finanziaria, in particolare quella esercitata sulle valute.
Ogni giorno si scambiano da 1500 a 2000 miliardi di euro sui mercati finanziari, ossia, in tre o quattro giorni, l'equivalente di tutta la produzione annua mondiale, del PIL mondiale, che è pari a circa 6000 miliardi di euro.
In buona sostanza, gran parte di queste operazioni finanziarie è di carattere puramente speculativo senza alcun legame con scambi di merci o investimenti.
Lo spostamento erratico di queste notevoli masse di capitali può provocare nel giro di qualche ora l'affondamento di una moneta, dell'economia di un paese, e far precipitare tutta la sua popolazione nella recessione.
Di fronte a questa situazione, si è manifestato un ritorno di interesse per la proposta di James Tobin, premio Nobel per l'economia, di prevedere un'imposta sulle transazioni valutarie, con un tasso molto basso, in modo che non influisca sugli scambi di merci o sugli investimenti, ma operi come un granello di sabbia negli ingranaggi della speculazione, vale a dire che ponga un freno al moltiplicarsi delle operazioni a breve termine.
Vorrei farvi notare che questa proposta, che sembra suscitare tanta apprensione fra alcuni, riguarderebbe l'imposta più bassa del mondo, la più bassa di tutta la storia della fiscalità mondiale, ma sarebbe anche una riconquista degli spazi confiscati alla democrazia dalla sfera finanziaria.
Uno dei motivi del successo della proposta in questione, nonché delle campagne di ONG quali ATTAC, SOLIDAR o altre, che l'hanno divulgata, dipende anche dal fatto che essa renderebbe disponibili risorse che potrebbero essere destinate a programmi di sviluppo nei paesi più poveri, nei settori quali l'istruzione o la sanità, oltre che dal suo carattere di ridistribuzione in un mondo in cui vi è sempre più ricchezza e sempre più poveri.
Diverse personalità ed istituzioni hanno preso posizione a favore di tale imposta, come il Presidente del Brasile, Fernando Cardoso, il governo della Finlandia, il parlamento canadese lo scorso marzo, ma anche Lionel Jospin nel 1995.
La questione è stata discussa in diversi parlamenti nazionali dell'Unione europea.
La risposta è stata spesso che essa non può essere trattata solo a livello nazionale e che l'ambito giusto per affrontarla è quello dell'Unione europea.
Da qui deriva l'interrogazione orale al Consiglio e alla Commissione che abbiamo presentato insieme ad altri 37 deputati.

Sono soddisfatto della proposta di risoluzione di compromesso, alla quale siamo giunti con il gruppo GUE, il gruppo dei Verdi, il gruppo liberale ed il PSE, che chiede alla Commissione di presentare al Parlamento entro sei mesi una relazione sulla fattibilità di un'imposta del genere ed anche di esaminare le pressioni e sanzioni finanziarie applicabili contro i paesi che incoraggiano l'evasione fiscale o ospitano paradisi fiscali.
Spesso si obietta infatti che quest'imposta verrebbe aggirata, ma questo si sarebbe potuto dire per tutte le imposte e, se ci si fosse fermati a quest'argomento, non se ne sarebbe creata alcuna.
La proposta di risoluzione chiede inoltre che, prima della prossima assemblea annuale dell'FMI, venga presentato un documento elaborato da Commissione e Consiglio che delinei una posizione comune.
Credo che l'Unione europea debba prendere l'iniziativa, e proporla quindi al G7, conformemente alla richiesta contenuta nella proposta di risoluzione, perché si tratta innanzitutto di una questione politica.
Se l'Unione prende l'iniziativa, si avrà un effetto trascinante perché il dibattito ha luogo ovunque, anche negli Stati Uniti ed in Giappone, e perché in tutto il mondo si esprime in maniera sempre più forte un'aspirazione a far sì che il mondo venga diretto non dagli speculatori, ma dai cittadini, dai loro parlamenti, dai loro governi, dalle loro istituzioni democratiche.
Credo che l'Europa debba svolgere un ruolo in questa nuova regolamentazione mondiale e sono molto lieto del fatto che oggi, con questa discussione e la nostra proposta di risoluzione, la questione sia all'ordine del giorno della costruzione europea.
Signora Presidente, non ho molte anticipazioni da fare al riguardo.
Il Consiglio finora non ha discusso la possibilità di introdurre una tassa sui movimenti di capitali, come suggerito dal professor Tobin.
Si tratta di un'iniziativa nuova, di cui sappiamo che ha trovato accoglienza in diversi settori a livello mondiale e in vari ambiti politici europei, ma è una questione sulla quale non vi è stata fino ad oggi alcuna proposta o iniziativa da parte della Commissione.
Poiché è di competenza della Commissione assumere qualsivoglia iniziativa, il Consiglio fino a quel momento non potrà prendere posizione in materia.
Signora Presidente, la base imponibile della tassa Tobin dovrebbero essere le operazioni di cambio a brevissimo termine.
Tali operazioni, così si argomenta, sarebbero ben poco legate alle variabili economiche fondamentali, come ha testé evidenziato l' onorevole Désir.
I sostenitori della proposta, come lo stesso onorevole Désir, ritengono dunque che un' applicazione internazionale della tassa Tobin porterebbe, in linea di principio, ad una riduzione delle operazioni speculative e, quindi, della volubilità dei corsi di cambio, con conseguente aumento della ricchezza economica.
Considerato il volume notevole dei flussi finanziari a breve termine, persino una tassa Tobin dal valore nominale molto basso sarebbe sufficiente per produrre un gettito fiscale di una certa entità.
In realtà, il motivo che stava alla base del crescente interesse per la tassa Tobin e per altre fonti finanziarie internazionali diffusosi alla metà degli anni novanta non era affatto di natura economica; derivava, piuttosto, dalla potenziale capacità di quel tipo di tassazione di produrre un gettito da destinare al finanziamento di programmi pubblici internazionali, e ciò in un periodo in cui, da un lato, la richiesta di fondi da usare per quello scopo era in rapido aumento e, dall' altro lato, le possibilità di ottenere finanziamenti diventavano sempre più scarse.
Di recente la Commissione ha constatato la presenza di un rinnovato interesse per una forma di tassazione globale come la tassa Tobin, da impiegare come strumento per realizzare una sorta di "globalizzazione socialmente responsabile" .
Anche l' onorevole Désir ha menzionato il diffuso e crescente interesse in tal senso.
Ma se la tassa Tobin, alla fine, sarà introdotta per evitare manovre contro una determinata valuta, potrebbe non solo rivelarsi inefficace ma persino nuocere al mercato finanziario nazionale.
A lungo termine, è addirittura possibile che l' applicazione della tassa ad un gran numero di fondi venga evitata semplicemente trasferendo le operazioni sui corsi di cambio in centri finanziari off-shore.
In tal caso, l' introduzione della tassa causerebbe una perdita netta della ricchezza economica totale.
Pertanto, la tassa Tobin può funzionare soltanto se c' è un numero sufficiente di paesi industrializzati disposti ad applicarla.
Infine, anche se la tassa è stata pensata per porre un freno alle speculazioni sulle valute, resta comunque il rischio che essa vada a colpire anche flussi non speculativi, e di certo non è questo il suo scopo.
Per i motivi citati, non vedo alcuna ragione per introdurre una tassa Tobin a livello europeo.
In ogni caso, la Commissione è contraria a qualsiasi tentativo di limitare i movimenti di capitale nell' Unione europea.
Inoltre, nella misura in cui questo provvedimento potrebbe essere considerato come un' indiretta limitazione dei flussi di capitale, esso costituirebbe una violazione dei Trattati di Roma.
Un approccio giusto al problema della speculazione consiste, a mio giudizio, nell' eliminare le vere cause dei disordini finanziari, non nel tentativo di sopprimerne soltanto i sintomi introducendo ostacoli al funzionamento dei mercati.
Signora Presidente, signor Commissario, onorevoli colleghi, vorrei ricostruire in breve la procedura e la tattica ideologica che hanno portato a questa interrogazione orale, anche perché so quanti socialdemocratici in Parlamento, e non soltanto gli esperti in materia di politica economica e finanziaria, condividano la nostra critica.
Conosciamo il problema. Si tratta dell' instabilità sui mercati causata da speculazioni.
Tuttavia si dovrebbe ricordare a coloro che hanno presentato l' interrogazione orale che - come ha spiegato in modo incisivo il Commissario - non ogni forma di instabilità è conseguenza di speculazioni.
La Tobin tax non avrebbe potuto evitare le crisi a livello di SEE nel 1992 e 1993 né la crisi monetaria nel Sudest asiatico del 1997.
Gli autori dell' interrogazione orale non ipotizzano alcuna soluzione, ma chiedono un nuovo tributo, più burocrazia e un provvedimento contrario ai meccanismi di mercato. Essi propongono in Aula una valutazione intergroup escludendo la commissione parlamentare competente, in contrasto con diverse decisioni del Parlamento.
Tale interrogazione, lo dico senza mezzi termini, è motivata a mio avviso da ragioni ideologiche e non mira a trovare soluzioni.
Credo che si tratti della strada sbagliata.
Perché rifiutiamo la Tobin tax e la consideriamo con tanto sospetto?
Primo, come ha già affermato il Commissario, perché rappresenta un forte onere per i mercati di capitali.
Anche una tassazione minima comporterebbe pesanti ripercussioni sui mercati di capitali, poiché una simile tassa sulle speculazioni ridurrebbe in misura considerevole la redditività degli investimenti.
Inoltre una misura del genere comprometterebbe fortemente lo sviluppo dei mercati finanziari, contrastando il principio della libera circolazione dei capitali che rappresenta uno nei nuclei centrali del mercato interno.
Secondo, il capitale investito a fini di speculazione è difficile da identificare.
Terzo, le misure fiscali possono essere aggirate con facilità, se non vengono introdotte con lo stesso sistema in tutti i paesi, perché rimangono aperte troppe scappatoie.
Quarto, tale misura è di difficile applicazione dal punto di vista tecnico e comporta un elevato grado di burocrazia e di oneri amministrativi con l' impossibilità di un controllo efficace.
Il provvedimento che dovremmo adottare è una parte della risoluzione oggi in esame.

Si tratta di rafforzare la vigilanza bancaria, di chiarire la responsabilità per le transazioni, di creare un quadro normativo a livello internazionale, di valutare le leggi nazionali al fine di verificare se sono conformi alle regole del comitato di Basilea e di comprendere come queste ultime possano essere maggiormente diffuse.
In merito alla presente risoluzione, nutro un forte dubbio su un punto fondamentale che non possiamo accettare in questa forma.
Mi riferisco al paragrafo 9.
Dall' intervento del Commissario deduciamo che l' esame della Commissione si concluderà con un rifiuto della Tobin tax.
Se tale valutazione, l' attuale dibattito e le argomentazioni proposte sono del tenore che è emerso e che io condivido, anche il fatto che la Commissione se ne occupi per altri sei mesi con la conseguente insicurezza che si ripercuoterà sui mercati finanziari e di capitali rappresenta una mancanza di responsabilità.
Il mercato di capitali non ha bisogno di insicurezza, bensì necessita di chiarezza. Pertanto respingiamo il paragrafo 9 e chiediamo una votazione separata.
Signora Presidente, il dibattito in merito alla tassazione delle transazioni finanziarie a breve termine non rappresenta una novità.
Sono vent' anni che discutiamo della proposta di introdurre la Tobin tax e ciononostante la questione rimane attuale, poiché occorrono risposte concrete e oneste sulla base di studi accurati.
Dobbiamo conoscere l' efficacia e l' applicabilità reale di una tassa sulle transazioni finanziarie a breve termine.
La portata della questione oggi è cambiata, dal momento che ogni giorno nel corso delle 24 ore nel mondo si muovono 1500 miliardi di dollari alla ricerca di investimenti vantaggiosi, di cui al massimo il 3 percento è legato all' economia reale.
Ci preoccupiamo della stabilità dei mercati finanziari non intesi come fine a se stessi, ma perché ne va della stessa crescita, degli investimenti e dei posti di lavoro all' interno dell' Unione europea.
Al riguardo dobbiamo chiederci quali strumenti abbiamo a disposizione al fine di creare un ordinamento di qualche tipo che finora manca.
Abbiamo contribuito in tutti i modi alla liberalizzazione delle transazioni finanziarie senza istituire finora un quadro normativo efficace, e ne abbiamo avuto l' amara dimostrazione con gli effetti delle crisi in Asia e in America latina.
Pertanto è ora di pensare, da un lato, a norme di sorveglianza e, dall' altro, alla trasparenza dei mercati finanziari e delle loro informazioni.
E' importante sapere chi siano gli operatori e di quale solvibilità dispongano.
Dobbiamo inoltre chiederci se non sia necessaria una giustizia fiscale.
In un' epoca in cui il carico fiscale del fattore lavoro aumenta a livello europeo ed internazionale, dobbiamo individuare forme di tassazione efficace dei capitali e porci il problema della tassazione delle transazioni finanziarie a breve termine.
Ritengo necessario che la Commissione presenti una relazione accurata con le sue conclusioni, al fine di valutare a livello di Parlamento europeo se non sia importante operare per raggiungere una forma di solidarietà internazionale che coinvolga l' Unione europea, gli Stati Uniti e il Giappone, in modo da garantire maggiore stabilità e sicurezza sui mercati finanziari.
E' questo l' intento alla base dell' interrogazione orale e in Parlamento, con le relazioni nel quadro della procedura ordinaria, dobbiamo elaborare nelle commissioni competenti e nelle discussioni plenarie una proposta equilibrata e orientata al futuro.
Signora Presidente, onorevoli colleghi, a nome del gruppo del Partito europeo dei liberali democratici e riformatori, devo manifestare la mia sorpresa per questa discussione sui flussi internazionali di capitali e sulla loro possibile imposizione fiscale che, sebbene il testo non lo menzioni, sembra un tentativo di risollevare, come si è fatto nell'introduzione, la questione della tassa proposta alcuni anni fa dal professor Tobin, a cui il nostro gruppo si oppose in modo chiaro e deciso nella legislatura passata, con una serie di argomenti esposti con chiarezza e coerenza dal nostro presidente, l'onorevole Cox.
Argomenti che, modestamente, dovrò ripetere in questo intervento, perché il tema è lo stesso.
Noi non siamo d'accordo su questo tipo di tassazione perché la sua applicazione, qualora venisse attuata, non servirebbe agli obiettivi a suo tempo illustrati dall'onorevole Tobin e che la sinistra dell'Assemblea sembra voler rivangare.
In primo luogo, niente prova che la tassazione del flusso internazionale di capitali possa ridurre i pericoli di volatilità o di instabilità sui mercati internazionali.
Al contrario, dato che sicuramente non tutti i paesi l'accetterebbero, apriremmo la strada alla speculazione e alla frode e questo sì produrrebbe volatilità, instabilità, insicurezza, opacità e concorrenza sleale nell'ambito dei servizi finanziari che operano a livello internazionale.
Inoltre, l'idea di ottenere risorse da convogliare verso i paesi economicamente più deboli presenta una complessità tale, se si pensa alla sua applicazione pratica, da renderla semplicemente impossibile.
Onorevoli colleghi, ci troviamo di fronte a una falsa discussione che non ha altro scopo se non quello di servire un obiettivo politico, ma senza alcun fondamento né attuabilità tecnica.
Inoltre - visto che siamo al Parlamento europeo - se non abbiamo ancora raggiunto un minimo accordo sul pacchetto di misure fiscali proposto dalla Commissione all'interno dell'Unione europea, come possiamo pretendere di riuscire a raggiungere un accordo fiscale a livello internazionale?
Suppongo che la prima cosa che ci diranno sarà: vediamo se siete capaci di raggiungere un accordo fiscale all'interno dell'Unione!
In ogni caso, onorevoli colleghi, il gruppo liberale non ha voluto chiudere le porte a una nuova analisi della materia e quindi nella proposta di risoluzione comune abbiamo accettato che si esegua uno studio sulla possibilità e la convenienza di applicare questa imposizione fiscale a determinati aspetti dei flussi internazionali di capitali.
Sono sicuro che questo studio - se verrà realizzato in modo obiettivo, con la necessaria conoscenza dei mercati finanziari e dei loro meccanismi a livello internazionale - dimostrerà che non è conveniente né possibile, non solo nella sua applicazione, ma neppure come mezzo per raggiungere gli obiettivi che si propone.
La globalizzazione in sé è positiva.
L'economia non era mai cresciuta tanto né aveva recato vantaggi a così tanti paesi a livello globale.
Questo è dovuto alla progressiva apertura e alla maggior libertà di scambio di beni e servizi a livello internazionale e anche ad una maggior capacità di creare flussi adeguati di capitali.
Chiunque analizzi lo sviluppo economico degli ultimi anni, se sarà obiettivo, dovrà ammetterlo perché le cifre non hanno colore né orientamento politico.
Noi - come ho detto - non ci opponiamo alla realizzazione di questo studio.
Appoggeremo la risoluzione di compromesso che lo prevede, insistendo però sul fatto che, come risulta anche dal testo del documento, è proprio attraverso la liberalizzazione e l'apertura internazionale che si ottiene il progresso economico, sia a livello degli Stati che a livello generale.
Signora Presidente, signor Commissario, penso che il problema non sia tanto di ideologizzare la discussione, quanto di fare politica.
Credo che si debba ricordare, come ha detto la onorevole Randzio-Plath, che il motivo per cui alcuni parlamentari vogliono ritornare sulla questione è legato alle ultime crisi finanziarie internazionali ed alle loro conseguenze economiche, sociali ed ambientali, che sono ben note in alcuni paesi.
L'obiettivo prioritario di questa riflessione è analizzare gli strumenti di cui la comunità internazionale può disporre per stabilizzare il sistema monetario e finanziario internazionale.
Da questo punto di vista, Commissario Bolkestein, la questione della tassa Tobin non è isolata nella proposta di risoluzione.
Se la legge con attenzione, la proposta di imposta sui flussi di capitale costituisce uno strumento fra altri per cercare di obbligare gli investitori internazionali a comportarsi in maniera responsabile sui mercati finanziari.
Secondo, nella risoluzione non si dice che vogliamo un'iniziativa su una base esclusivamente europea.
Per questo motivo facciamo esplicitamente riferimento alla riunione d'autunno del Fondo monetario internazionale affinché l'Unione europea, vale a dire la Commissione, ma anche il Consiglio, prendano posizione in materia difendendo l'opportunità di stabilizzare il sistema finanziario e monetario internazionale e di introdurre una fiscalità internazionale.
Non vorrei che si creasse confusione nella discussione.
Noi ecologisti non auspichiamo una risoluzione alibi.
Si tratta non di aggiungere uno studio alle decine di altri già realizzati - quello della Commissione sarebbe forse interessante -, ma di ottenere dalla Commissione e dal Consiglio, vale a dire da ciascuno degli organi direttivi che compongono l'Unione, un atteggiamento politico chiaro, positivo o negativo che sia, sulla questione di sapere se sono disposti a difendere nelle sedi pubbliche competenti, ossia il Fondo monetario internazionale in primo luogo, l'opportunità di una tale imposta fra altri strumenti necessari per la stabilità del sistema monetario internazionale.
Quanto all'argomento secondo il quale quest'iniziativa rafforzerà l'incertezza, che io sappia i movimenti di capitale a brevissimo termine hanno proprio la funzione di giocare sull'incertezza e di scommettere sull'andamento dei rapporti fra monete o investimenti finanziari nel breve periodo.
Quest'argomento non mi sembra quindi pertinente.
Non mi addentrerò ulteriormente nel merito della questione. Credo che ognuno abbia le proprie argomentazioni.
Vorrei tuttavia attirare la vostra attenzione non solo sul paragrafo 9 della risoluzione, ma anche sul paragrafo 10.
Ciò che ci aspettiamo è una presa di posizione politica con una scadenza molto chiara, la preparazione della riunione d'autunno del Fondo monetario internazionale, e chiediamo quindi, se la risoluzione verrà votata domani in seduta plenaria, che Commissione e Consiglio si presentino dinanzi al Parlamento per dirci quali posizioni difenderanno in quell'occasione.
Signora Presidente, onorevoli colleghi, il gruppo di cui faccio parte si rallegra vivamente che questa discussione abbia luogo oggi, tanto più che per giungere a tale risultato non abbiamo risparmiato gli sforzi, unitamente a colleghi di altri gruppi.
Com'è ovvio non abbiamo, gli uni e gli altri, lo stesso approccio e credo che la discussione e le proposte di risoluzione da noi presentate all'inizio ne siano la prova.
Detto questo, per quanto ci riguarda non siamo indifferenti al passo avanti costituito dalla risoluzione di compromesso, che invita la Commissione a presentare una relazione entro sei mesi.
Il Parlamento europeo, pensiamo, può anche svolgere un ruolo prendendo l'iniziativa, fosse anche timidamente, sull'argomento, anche se è chiaro - e sono d'accordo con l'oratore che mi ha preceduto - che, se il paragrafo 9 venisse rimesso in discussione, la risoluzione perderebbe di significato.
La discussione tocca infatti una questione vitale che i cittadini pongono sempre più in risalto in maniera legittima: quale posto attribuire rispettivamente all'uomo ed alla sfera finanziaria nell'economia di oggi? 1800 miliardi di dollari è il volume monetario che ogni giorno transita sui mercati dei cambi nel mondo, il che rappresenta più di un quarto del volume mondiale annuo degli scambi reali di beni e servizi.
Ponendo la finanza al primo posto, tale movimento ha rafforzato le esigenze di redditività ed inasprito ovunque le condizioni di gestione.
In quest'ottica si collocano fusioni, acquisizioni, ristrutturazioni aziendali, la raccolta di enormi risorse sui mercati finanziari che continua a crescere.
La disoccupazione e la pressione sui lavoratori del mondo intero tendono ad accentuarsi.
I mercati e la crescita reale sono ostacolati.
L'afflusso o il ritiro brutale di capitali speculativi minaccia le economie di numerosi paesi, fino all'affondamento, come è accaduto in Asia, in Russia o in Brasile.
Di fronte a questa mondializzazione neoliberale, sotto il dominio dei mercati finanziari, cresce l'esigenza, testimoniata dalla nostra richiesta, di un'altra idea del mondo secondo la quale la legge comune sarebbe quella dettata dal dovere di solidarietà in un mondo sempre più interdipendente.
Nessuno può ignorare la sfida di civiltà costituita dalla mancanza di quasi un miliardo di posti di lavoro. La necessità di consentire sforzi senza precedenti in materia di sviluppo, di accesso alle conoscenze.
A questo proposito, tutte le idee meritano di essere prese in considerazione e pensiamo che quella della tassa Tobin costituisca una proposta importante, come altre forme di transazioni ipotizzabili.
L'imposta in questione può contribuire a frenare la speculazione, senza penalizzare le attività dell'economia reale, e consentirebbe di rendere disponibili nuove risorse per gli investimenti in risorse umane e ciò nel momento in cui il PSNU valuta a 40 miliardi di dollari all'anno la somma necessaria per sradicare la povertà, consentire l'accesso di tutti all'acqua potabile, soddisfare le esigenze sanitarie.
Nel momento in cui è stata avviata a livello planetario la discussione sulla capacità o meno che la politica ha di influire sulla sfera economica, l'istituzione di quest'imposta potrebbe diventare uno dei simboli della volontà politica di riconquista degli spazi democratici confiscati dagli operatori finanziari internazionali.
Vorrei rispondere al Commissario che diceva che per giungere a questo risultato è necessario un numero minimo di paesi industriali.
Mi sembra che l'Unione europea sia costituita da un congruo numero di paesi industriali e penso, come l'onorevole Désir e diversi altri deputati intervenuti, che l'Unione europea da noi formata possa prendere l'iniziativa in merito.
In ogni caso, credo che il Parlamento europeo sarebbe onorato di fare eco alla volontà dei cittadini di controllare il mondo nel senso di un benessere per tutti.
Signora Presidente, anch'io mi rallegro dello svolgimento di questa discussione attesa da troppo tempo.
Sappiamo bene infatti che ogni generazione, col passare del tempo, si è affidata ciecamente a ciò che si potrebbe definire un'ideologia dominante, vale a dire una serie di pregiudizi accettati in quanto tali dal conformismo generale e che, tuttavia, finiscono col rivelare alle generazioni successive quanto fossero carichi di drammi.
Il libero scambio e la costante esaltazione della mondializzazione costituiscono, a nostro giudizio, l'ideologia dominante di oggi, vale a dire il grave errore di questa fine secolo, pericolosa tanto quanto lo fu un tempo l'ideologia della dittatura del proletariato nei corridoi del Cremlino o, ancor prima, la certezza eretta a dogma secondo la quale la terra era piatta.
Il mondo in cui viviamo è oggi dominato da un'unica logica, stavo per dire da un unico dio, quella che pone in primo piano l'opera del denaro e non quella dell'uomo.
Con un volume di scambi di beni e servizi che ammonta a 36 000 miliardi di franchi, vale a dire il prodotto di soli quattro giorni di speculazione, la sfera finanziaria non deve più molto all'attività produttiva degli individui.
Essa si autoalimenta in un processo che nega continuamente, ovunque, l'umanità dell'uomo, dei ricchi come dei poveri, anche se sono questi ultimi che, in fin dei conti, si trovano esclusi dalla maggior parte dei centri di decisione del pianeta, i quali sono accaparrati da esigue minoranze, quelle che Jean-Pierre Chevènement ha recentemente definito molto giustamente: "le élite mondializzate".
Era naturale che tali élite escludessero qualsiasi preoccupazione politica dal loro campo d'azione, mettendosi così al riparo dal benché minimo controllo democratico e arrivando ad essere in definitiva illegittime ed irresponsabili.
Tuttavia i popoli resistono, come dimostra la loro reazione durante l'ineffabile Vertice di Seattle, dove i responsabili del pianeta sono accorsi servilmente - Commissione europea in testa, purtroppo - sperando che la loro docilità ai piedi del padrone del mondo, il Presidente Clinton, sarebbe bastata ad assicurare loro la razione che spetta ai domestici.
Non hanno tenuto conto della salutare reazione dei più umili - singoli individui o Stati -, reazione più organizzata di quanto si sia detto peraltro, in particolare in Francia grazie alla straordinaria rete ATTAC che si adopera con una risonanza sempre maggiore a favore della limitazione del libero scambio in generale e, in particolare, della tassazione delle transazioni finanziarie internazionali.
La creazione di un'imposta, come quella proposta da Tobin o del tipo più realistico suggerito dal professor Lauré, si rivelerebbe politicamente opportuna, almeno per la carica simbolica, aldilà della bassa percentuale eventualmente fissata, nel senso che significherebbe innanzitutto che la politica rimette piede in un settore da cui l'hanno esclusa gli operatori i cui profitti sono proporzionali al grado di abdicazione degli Stati.
Signora Presidente, nonostante parte degli obiettivi della Tobin tax siano sicuramente degni di essere appoggiati, per i mercati valutari europei la sua introduzione nel solo territorio dell'Ue si tradurrebbe in una catastrofe.
Se tutti gli altri mercati finanziari internazionali non adottassero la Tobin tax, in Europa si assisterebbe ad una vera e propria fuga delle operazioni valutarie verso i suddetti mercati.
Ciò è stato ribadito diverse volte durante il dibattito.
Non basta che tutti i paesi industrializzati introducano questa tassa, in quanto le operazioni valutarie verrebbero trasferite in paesi terzi non interessati da questo regime fiscale.
Ecco perché l'applicazione dovrebbe avere un carattere universale e non solo da parte dei paesi del G7 o da quelli industrializzati.
L'entrata in vigore simultanea ed universale di questa tassa rappresenta comunque un obiettivo estremamente difficile da raggiungere e non ci credo affatto. Secondo me si dovrebbe seppellire per sempre l'idea dell'adozione della Tobin tax.
Inoltre, anche se si riuscisse a trovare il consenso internazionale sulla sua introduzione, rimarrebbe aperta la questione relativa alla distribuzione dei proventi di questa tassa.
I principali centri finanziari mondiali sarebbero ben lungi dal devolvere i proventi della Tobin tax per finanziare interventi umanitari e benefici dell'ONU, senza poter trarre alcun vantaggio tangibile.
Per quanto concerne la funzione della Tobin tax di prevenire le future crisi valutarie, bisogna ricordare che questa non eliminerebbe le cause della sopravvalutazione.
Ecco perché, così come ha affermato l'onorevole Karas, si dovrebbe affidare questo incarico agli organi politici responsabili della sopravvalutazione di determinate valute rispetto al loro valore reale; altresì, previa l'adozione di misure di controllo per le importazioni e le esportazioni valutarie.
Diversamente ciò non sarebbe realizzabile. Nonostante l'apparente saggezza della Tobin tax, questa nasconde diversi ostacoli e, personalmente, penso che sarà difficile trovare un accordo sulla sua introduzione.
Bisogna ricordare che oggi il denaro è soprattutto informazione e che in futuro l'economia mondiale si baserà sempre più su di essa e sulle risorse umane.
Ecco perché il flusso ininterrotto di capitali tra i centri finanziari mondiali non ha solo un mero carattere speculativo senza alcun legame con l'economia reale.
Se con strumenti fiscali tipo la Tobin tax si cercherà di influenzare questo meccanismo di feed-back, che offre agli operatori la libertà di scelta, le conseguenze economiche avrebbero un prezzo estremamente elevato e superiore ai proventi che potrebbero essere ottenuti con la tassa.
Detto questo, ribadisco ciò che ha affermato giustamente l'onorevole Karas, e cioè che il nostro gruppo si oppone decisamente all'adozione della Tobin tax.
Signora Presidente, parlo in qualità di sostenitore di un'imposta sui movimenti speculativi di capitali attraverso le frontiere valutarie.
Mi sembra del tutto lapalissiano che sia necessario intervenire.
Negli ultimi 30 anni il volume delle transazioni valutarie è aumentato di 83 volte: innanzitutto, le riserve globali totali di tutte le banche centrali ammontano a malapena al valore delle operazioni effettuate in un solo giorno sul mercato dei cambi; secondo, lo scambio globale annuo di beni e servizi reali equivale ad appena tre giorni e mezzo su 350 di attività dei mercati dei cambi, vale a dire che l'1 percento dei movimenti di capitale servono allo scambio di beni e servizi ed il 99 percento sono destinati alla speculazione.
Le dimensioni, l'imprevedibilità e l'irrazionalità dei mercati globali dei cambi hanno reso sempre più difficile gestire le economie nazionali e regionali.
I programmi di compravendita gestiti tramite computer hanno trasformato un bip qualsiasi in una valanga, che ha travolto posti di lavoro, vite ed imprese in tutto il mondo.
Gli unici argomenti a sfavore sono: primo, l'imposta metterebbe a repentaglio l'efficienza del mercato dei cambi - un po' fantasioso alla luce delle follie speculative che abbiamo visto distruggere posti di lavoro in tutto il mondo, nell'est asiatico, in Europa ed in America latina.
Chirac ha descritto le persone dedite a questo tipo di operazioni il virus dell'AIDS dell'economia mondiale.
E' necessario gettare un po' di sabbia negli ingranaggi di speculatori valutari, agenti di Borsa ed operatori finanziari.
E' ovvio che ciò non si possa fare in un solo paese, né nell'ambito di un'unica zona valutaria, ma si potrebbe fare a livello internazionale con una cooperazione globale.
A mio avviso, l'Europa, il Giappone e gli Stati Uniti, che rappresentano l'euro, lo yen ed il dollaro, costituirebbero tale gruppo.
Sono deluso dal PPE.
Pensavo che avessero almeno letto la risoluzione sulla quale avrebbero votato.
Sono favorevole all'imposta, ma non è su questo che voteremo domani.
Voteremo invece sulla richiesta da rivolgere alla Commissione di studiare la questione, di valutare quali azioni e quali condizioni sarebbero necessarie per l'introduzione di tale imposta.
Posso anche comprendere che il Commissario non abbia sostenuto l'imposta, ma non riesco a capire il motivo per cui non abbia avuto il coraggio di accogliere con soddisfazione l'opportunità di dimostrare la verità della sua posizione con uno studio della questione.
Non esiste nulla di più chiuso di una mente chiusa.
L'imposta gode del sostegno del 47 percento della popolazione nel Regno Unito, secondo un recente sondaggio condotto da War on Want.
In Francia ha avuto un'enorme risonanza, in particolare in relazione alla richiesta di utilizzare gli introiti per aiutare il Terzo mondo ad uscire dall'indebitamento e dalla povertà.
Questo problema non può più essere ignorato da Parlamento, Consiglio e Commissione.
Esiste ora una schiacciante maggioranza dell'opinione pubblica che chiede una risposta un po' più complessa che non: "Non è mai stato fatto prima".
Nel nuovo millennio, con nuovi problemi globali che richiedono soluzioni globali, devono fornirci buoni argomenti a giustificazione del perché non si può fare ora invece del perché non è stato fatto in passato.
Signora Presidente, signor Commissario, onorevoli colleghi, una risoluzione politica di compromesso sull'utilità di un'imposta sui flussi finanziari internazionali costituirebbe un primo passo verso l'indispensabile revisione di diverse regole internazionali.
A questo proposito vorrei ricordare due o tre cose.
Una delle principali richieste dei manifestanti a Seattle era giustamente l'istituzione di questo tipo di imposta, e non è un caso.
Proporla oggi costituisce un segnale forte dei paesi europei ricchi che dimostra la loro volontà di uscire dal proprio egoismo, signor Commissario.
Agli occhi di tutti, tale imposta solidale è una misura positiva che non impedisce gli scambi commerciali, ma colpisce innanzitutto la speculazione ed i suoi effetti perversi, onorevoli colleghi della destra.
Ciò simboleggia la necessità di solidarietà con i paesi del sud, in particolare quelli dell'Africa, dei Caraibi, del Pacifico, che ci hanno ampiamente apostrofati a questo proposito a Seattle.
Per raggiungere pienamente il suo obiettivo, la ridistribuzione della massa monetaria resa disponibile da tale imposta deve essere assolutamente destinata ai paesi più poveri.
In questo modo diamo un senso sia alla moralizzazione delle regole commerciali, sia alla solidarietà con i popoli del sud.
Signora Presidente, non è sufficiente ribadire in continuazione le cifre già citate da molti deputati; occorre piuttosto ricordare, signor Commissario, che nell' 80 percento di questi immani movimenti valutari quotidiani l'impegno di capitale ha durata non superiore ad otto giorni.
Non si può tollerare che investimenti e creazione di posti di lavoro siano meno vantaggiosi delle transazioni valutarie e azionarie a breve termine.
Non si può acconsentire alla distruzione delle possibilità di gestione politica, né ad un aumento irrefrenabile dei profitti provenienti da attività non legate all' economia reale.
In Germania, da quando Tobin ha elaborato la sua idea, i guadagni derivanti da patrimoni finanziari sono aumentati passando dal 7,6 percento a quasi il doppio rispetto al reddito nazionale complessivo.
Non si può tollerare che i paesi più poveri del mondo siano i più esposti alle speculazioni sulle oscillazioni dei cambi a breve termine.
Non credo neanche che una soluzione sia impraticabile.
Perché non dovrebbe essere possibile un accordo da parte degli Stati del G7, degli altri paesi dell' Unione europea, di Cina, Singapore e Svizzera in merito all' introduzione della Tobin tax?
Dovrebbe esistere un interesse economico generale.
Perché non potrebbero diventare oggetto di tale tassa - in modo differenziato - le transazioni mirate ad uno scambio valutario immediato, tutte le cosiddette operazioni in contanti, le operazioni di cambio a termine o quelle con opzione?
Ritengo che sia possibile stabilire l' aliquota della tassa in modo da non compromettere gli investimenti a lungo termine necessari sotto il profilo economico e rendere svantaggiose le operazioni a fini speculativi e a breve termine.
Emergeranno certo molte questioni difficili, tuttavia l' unico grande ostacolo che individuo finora è la volontà politica, nonché il principio di San Floriano, ribadito anche oggi, che consiste nel palleggiarsi la responsabilità.
Signora Presidente, non chiediamo più burocrazia, come l'onorevole Karas ha detto alcuni minuti fa.
Cerchiamo soluzioni.
E' ovvio che i mercati dei capitali hanno bisogno di chiarezza - questa è in effetti l'idea.
La tassa Tobin farà un po' di luce su una questione molto oscura.
"Più progressi si compiono verso la liberalizzazione degli scambi commerciali, più le regole sono necessarie", come il Commissario Lamy ha detto durante il Millennium Round a Seattle.
Egli ha riconosciuto che l'impatto combinato del mercato unico e della moneta unica che caratterizza il processo di costruzione dell'Unione europea è strettamente legato ad una mole gigantesca di nuove norme.
Ora che i finanziamenti sono prontamente disponibili attraverso i confini nazionali senza alcuna difficoltà è ovvio che sarà assolutamente necessario lo stesso approccio, tanto più se si considera che un'enorme quantità di risorse finanziarie viene impiegata ogni giorno nelle transazioni speculative.
Noi cittadini del mondo non possiamo tollerare i livelli di speculazione attuali.
Continuare su questa strada sarebbe un suicidio economico.
Onorevoli colleghi, signor Commissario, si sente dire spesso che l' Europa ha raggiunto la stabilità in campo finanziario, il che corrisponde a verità soltanto per il settore pubblico.
Se guardiamo al settore privato, possiamo constatare non solo che la famosa stabilità finanziaria non è stata conseguita, ma che ci troviamo in cima ad un vulcano che potrebbe eruttare da un momento all' altro.
L' eccessivo indebitamento del settore privato e la relativa crescita esagerata dei valori in borsa - cioè i due principali indici della stabilità economica - da tempo fanno risuonare un campanello d' allarme, come indicato in modo incontrovertibile nella relazione della Commissione sulla situazione economica in Europa.
Il fatto che il pubblico accetti simili valori senza abbandonare la borsa in preda al panico può trovare una giustificazione nelle aspettative esageratamente ottimiste sui guadagni futuri.
Le attività speculative prosperano senza limiti e a loro volta determinano profitti che, prima o poi, si riveleranno fittizi.
All' eccessivo ottimismo faranno seguito la delusione e la paura, con una conseguente crisi della borsa e, probabilmente, dell' intera economia.
Il rischio è troppo grande per poter essere ignorato: dobbiamo affrontarlo quantunque ciò sia arduo.
La moderna scienza economica ci ha dotato di un ottimo strumento, quale la proposta Tobin, che potremmo utilizzare se avessimo il coraggio politico di prendere l' iniziativa.
Purtroppo, signor Commissario, è proprio questo che ci manca: la volontà politica di cominciare ad affrontare il problema della speculazione.
Una sincera ammirazione o addirittura un atteggiamento fatalistico di fronte alle forze del mercato sostenute dai liberali - mi spiace che l' onorevole Gasòliba i Böhm sia uscito - non può continuare all' infinito a influenzare la democrazia, perché la porterebbe dritta allo sfacelo.
Signora Presidente, Commissario Bolkestein, è incredibile l' ignoranza che caratterizza questo dibattito.
Ci voleva un collega greco per spiegarci una volta per tutte in cosa consiste la Tobin tax.
Lei la rifiuta perché non ha capito niente.
E' chiaro che la destra si oppone a tale tassa, solo che non avrebbe dovuto trasferire in Svizzera tutti quei milioni o miliardi.
Oggi lo sappiamo!
Adesso le chiedo - in tutta consapevolezza - di offrire un contributo per fermare il capitale finanziario destinato alle speculazioni, per minare finalmente alla base i long term project con long term capital.
Non è mai stato fatto nell' Asia sudorientale o in Europa, e posso capire che il collega austriaco Karas sia andato via, viste le sue attività finanziarie.
E' la stessa gentaglia!
Ci occorre una Tobin tax, per poter intervenire con uno strumento fiscale!
Signora Presidente, sono furioso per l' ignoranza politica di questa Commissione, dimostrata oggi dal Commissario Bolkestein!
Data la sua posizione sulla Tobin tax dovrebbe davvero riflettere sul suo ruolo!
Signora Presidente, anch' io in alcuni momenti ho trovato il dibattito davvero spaventoso.
Forse non è un caso che i seggi dei conservatori siano quasi vuoti, poiché gli elementi della libertà di mercato che sono stati sostenuti non hanno più nulla a che fare con i veri principi dell' economia sociale di mercato che negli ultimi decenni ha portato un benessere considerevole all' Europa occidentale.
Se proseguiamo su questa strada - in questo consiste l' ideologia -, ovvero se continuiamo a dichiarare sacrosanti i mercati finanziari, arrivando addirittura ad affermare che qualsiasi intervento nel loro funzionamento rappresenta un ostacolo al progresso e alla crescita economica, ci troveremo di certo su una strada senza sbocchi, con conseguenze che possono assumere proporzioni pericolose.
I capitalisti accumulano ingenti patrimoni che li spingono a reinvestire.
Ci troviamo di fronte ad una asset inflation di portata mondiale.
In questo modo sui mercati finanziari si creano in continuazione sacche speculative che producono una crescente instabilità economica e si ripercuotono a danno dell' economia generale.
Sono proprio le piccole e medie imprese e molti lavoratori a portarne le conseguenze.
Contrastare tale fenomeno è possibile.
Il minimo sarebbe che non soltanto la Commissione, ma anche istituti rinomati in campo economico svolgessero in tutta Europa studi precisi in proposito.
Anche questo è fattibile.
E non si può continuare con gli stessi argomenti a far del lupo il pecoraio!
Non è vero che la Tobin tax non è applicabile da un punto di vista tecnico; nell' era dei computer è possibile.
Non si dovrebbe ignorare che molto spesso le oasi fiscali non sono altro che memorie su dischi fissi di grandi banche europee.
In sintesi, non dobbiamo tollerare un tale divario tra capitale reale e capitale finanziario, altrimenti ci ritroveremo nella stessa situazione che in passato abbiamo vissuto tante volte in Europa e che è sfociata in terribili catastrofi.
Signora Presidente, onorevoli colleghi, tassiamo pure la speculazione valutaria perché non rappresenta assolutamente una novità.
Servirebbe a colpire le persone giuste: gli speculatori.
Perché difenderli, quando il personale infermieristico e gli insegnanti sono sottoposti ad una pressione fiscale insostenibile?
L'articolo 73 c del Trattato dell'Unione europea ammette l'introduzione di una tassa sulle transazioni.
Chi si oppone a quest'imposta valutaria appoggia l'idea dei centri finanziari, i paradisi fiscali, complessivamente 62.
L'Unione europea dovrebbe stipulare con questi una convenzione sull'imposizione, a cui, all'inizio, potrebbero aderire tutti gli Stati.
La bassa Tobin tax non causerebbe gravi problemi di evasione fiscale.
E' strano affermare che la tassa non può essere introdotta senza il consenso e la partecipazione di tutti.
Proprio l'Unione europea è stata creata da poche nazioni ed oggi possiamo vedere quali risultati sono stati raggiunti.
La verità è che l'ostacolo principale è di natura politica. Non si desidera introdurre un'imposta sui capitali, bensì si aumenta la pressione fiscale per i salariati.
La tassa inoltre politicizza un sistema finanziario globale ed alquanto assolutista.
Onorevoli colleghi, dobbiamo sfidare l'élite speculativa mondiale, che attualmente ha il diritto esclusivo di governare l'economia mondiale rimanendo al di fuori dei meccanismi fiscali.
Signora Presidente, desidero iniziare la mia replica ringraziando tutti gli oratori ma in particolare, naturalmente, l' onorevole Désir per aver reso possibile la discussione di stasera.
Indipendentemente dall' opinione che ognuno può avere sull' argomento in questione, la sua importanza appare evidente.
Anche per questo motivo se ne discute già da anni e la Commissione è ben lieta di avere stasera la possibilità di rispondere alle domande in proposito.
Comincerò da due osservazioni formulate dall' onorevole Gasòliba, il quale ha detto che la globalizzazione è un fenomeno positivo.
Condivido tale sua opinione poiché credo che sia merito della globalizzazione se molti paesi che fino ad ora erano esclusi dai flussi commerciali mondiali vi si sono adesso inseriti e si sono integrati nel sistema commerciale mondiale - e, per quanto ne so, il commercio mondiale non ha mai fatto male a nessun paese.
In altre parole, ritengo che, come osservato dall' onorevole Gasòliba, la globalizzazione sia una tendenza positiva e penso che essa abbia contribuito ad una nuova divisione del lavoro a livello internazionale cui molti hanno aspirato per lungo tempo.
La seconda osservazione dell' onorevole Gasòliba era che, in questo momento, nulla prova che la tassa Tobin possa stabilizzare i corsi di cambio.
Credo che egli abbia ragione.
Neanch' io riesco a comprendere perché mai una tassazione sulle operazioni relative ai corsi di cambio dovrebbe portare ad una loro stabilizzazione.
Penso che si tratti di due osservazioni importanti, e per questo motivo le ho riprese.
Per parte mia, signora Presidente, vorrei aggiungere che nessuno degli oratori intervenuti stasera ha considerato la possibile introduzione della tassa Tobin dal punto di vista del funzionamento dell' Unione europea.
Eppure, noi tutti conosciamo le disposizioni dei Trattati di Roma e sappiamo dunque che una delle quattro libertà è la libertà della circolazione di capitali.
Signora Presidente, posso assicurare agli onorevoli deputati che il mio lavoro quotidiano consiste anche nel cercare, insieme con i servizi del mio Ufficio e con i miei colleghi, di realizzare un' integrazione totale dei mercati finanziari in Europa, affinché i movimenti finanziari possano svolgersi con il massimo di facilità e flessibilità.
Voglio dire che, in forza del ruolo che ricopro, sono contrario a qualsiasi provvedimento che possa rendere più difficile i movimenti finanziari internazionali.
Quindi, non aspettatevi dal qui presente Commissario che egli avalli una forma di tassazione che finirebbe proprio per ostacolare le operazioni finanziarie internazionali.
Ribadisco che, a mio parere, la tassa Tobin non è compatibile con i Trattati di Roma, e questa è un' importante obiezione teorica che nessuno degli oratori ha sollevato questa sera.
Signora Presidente, accanto a questi rilievi - a mio giudizio, di portata fondamentale - vi sono anche obiezioni di tipo pratico contro la tassa Tobin, che sono state sollevate dall' onorevole Karas e da altri intervenuti.
E' stato rilevato - purtroppo, devo dire - che l' Unione europea al suo interno non è riuscita a trovare un accordo su determinati provvedimenti in campo fiscale - il che dimostra quanto quei dossier siano complessi.
Se non siamo stati capaci di metterci d' accordo neppure al nostro interno, come faremo a convincere gli altri partner commerciali?
Penso che questa obiezione avrà il suo peso.
Signora Presidente, l' onorevole Jonckheer ha detto che questo potrebbe essere uno dei provvedimenti mirati a stabilizzare i mercati finanziari.
A me sembra, però, che ci stiamo occupando solo del sintomo, mentre dovremmo ricercare le cause della malattia.
Infatti, ha senso combattere un fenomeno alle sue origini, piuttosto che cercare di affrontare le sue manifestazioni quando ciò non è probabilmente possibile e quando, come detto, il fenomeno stesso è quasi certamente in contrasto con i Trattati di Roma.
Ora, per eliminare le cause del fenomeno occorre osservare cosa succede nei diversi paesi.
E' vero che i paesi possono vantarsi di quello che, con termine inglese, viene chiamato good governance?
E' vero che ci sono un basso tasso d' inflazione e un basso tasso d' interessi?
E' vero che i mercati dei fattori della produzione, tra cui il mercato del lavoro, funzionano senza problemi?
Non sempre è così.
Quindi, se vogliamo andare a cercare le cause dell' instabilità dei corsi di cambio, dobbiamo saper vedere anche altri elementi del cosiddetto buon governo e dedicare loro per primi la nostra attenzione.
Vorrei inoltre aggiungere che, come già rilevato dall' onorevole Gasòliba I Böhm e da altri, c' è necessità di un maggiore controllo.
Un maggiore controllo a livello nazionale, da parte dei governi nazionali sulle banche nazionali, ma anche un maggior controllo a livello internazionale attraverso, ad esempio, il Fondo monetario internazionale.
Credo quindi che le cause del problema potranno essere affrontate al meglio se, da un canto, nei paesi interessati le pratiche di buon governo saranno tenute nel dovuto rispetto e, dall' altro canto, se sarà garantito un maggiore controllo a livello nazionale e internazionale per evitare questi fenomeni incontrollati.
Signora Presidente, diversi membri del Parlamento hanno affermato che si dovrebbero stanziare fondi maggiori per progetti di grandi dimensioni.
L' onorevole Kreissl-Dörfler, ad esempio, ha parlato, in inglese, di "long term financing for long term projects" . Si tratta di una richiesta assolutamente ovvia.
La mia risposta a tale richiesta è che innanzi tutto i paesi dovrebbero mantenere la loro promessa di stanziare a favore dell' aiuto e della cooperazione allo sviluppo lo 0,7 percento del loro prodotto nazionale lordo, in modo che, rispetto ad oggi, un volume di finanziamenti molto maggiore possa essere utilizzato per i progetti a lungo termine secondo le modalità appositamente previste a tal fine, cioè attraverso i contributi alla cooperazione allo sviluppo, e non attraverso la tassa Tobin, che sarebbe una forma di finanziamento artificiosa e probabilmente dannosa.
Signora Presidente, desidero concludere qui il mio intervento.
Per quanto riguarda la risoluzione, di cui ho visto una proposta, la Commissione attende di conoscere il risultato della votazione del Parlamento per definire la propria posizione.
Vi ringrazio per avermi offerto l' opportunità di partecipare alla discussione di stasera.
Comunico di aver ricevuto quattro proposte di risoluzione ai sensi dell' articolo 40, paragrafo 5, del Regolamento.
Signora Presidente, purtroppo non ho la sua padronanza del francese.
Tuttavia mi rallegrerei se il Commissario Bolkestein ascoltasse un attimo, cosa che non credo possibile dal momento che sta parlando con la onorevole Randzio-Plath.
Potrebbe ricordargli che ho ancora qualcosa da dire?
Monsieur Bolkestein, je veux vous dire quelque chose!
Purtroppo non parlo l' olandese bene come lei.
Tuttavia gradirei esprimere qualche considerazione al suo indirizzo.
Il fatto che siamo a favore della Tobin tax non rappresenta un' iniziativa del Parlamento contro la Commissione.
Vogliamo valutare le possibilità di introdurre tale tassa come uno dei molti strumenti possibili e in questo speriamo che sarà dalla nostra parte.
Dal punto di vista politico nutro sempre qualche dubbio quando si afferma che un' iniziativa non è necessaria, non la vogliamo, non possiamo applicarla.
Adottare una decisione in merito non è compito suo, ma nostro.
Questo dimostra in una certa misura la nuova consapevolezza che si è risvegliata a livello del Parlamento.
Vorrei discuterne con lei, niente di più, niente di meno.
Tuttavia possiamo lasciar perdere subito qualsiasi altra strada; la considero un Commissario serio che intende svolgere con impegno il proprio lavoro e come tale la rispetto.
La prego di rispettare a sua volta noi deputati che intendiamo affrontare con la stessa serietà i nostri compiti, tra cui vi è anche la Tobin tax!
Signora Presidente, sembra che vi sia una dimenticanza e che, nell'elenco delle risoluzioni depositate, che lei stessa ha appena citato, non figuri la proposta di risoluzione di compromesso comune presentata dal PSE, dai liberali, dal gruppo GUE, dai Verdi e dagli onorevoli Kuntz e Coûteaux.
Onorevole deputato, prendo atto della sua dichiarazione e dell'esistenza di questa risoluzione comune.
Se i servizi della Presidenza confermano che è stata depositata, va da sé che verrà presa in considerazione.
La discussione è chiusa.
La votazione si svolgerà giovedì, alle 12.00.
(La seduta termina alle 20.14)
Approvazione del processo verbale della seduta precedente
Signor Presidente vorrei soltanto trasmettere un' informazione.
Stamani a Madrid c' è stato un attentato terroristico.
Hanno messo una bomba in un' automobile. Una persona è morta.
Vorrei semplicemente, a nome del mio gruppo, condannare ancora una volta questi atti terroristici.
La ringrazio, onorevole Fraga.
Effettivamente ci è giunta notizia di questo fatto deplorevole.
Purtroppo, ancora una volta, il terrorismo assassino colpisce la società spagnola e la presidenza di questa seduta, essendo spagnola, accoglie le sue parole, come potrà capire, con particolare intensità.
(Il processo verbale è approvato)
Ripresa della sessione
Dichiaro ripresa la sessione del Parlamento europeo, interrotta venerdì 21 gennaio 2000.
Signora Presidente, mi permetta di ricordare che domani ricorre il secondo anniversario della strage del Cermis.
Due anni fa infatti, in Italia, a Cavalese, un aereo americano della base NATO di Aviano, durante un' esercitazione a bassa quota - oltre i limiti di sicurezza - recise i fili di una funivia causando la morte di più di 20 cittadini europei.
Da allora i familiari delle vittime, che non hanno avuto il conforto della giustizia dal momento che il pilota responsabile dell' atto non ha avuto conseguenze penali, attendono dagli Stati Uniti almeno un sollecito risarcimento economico.
Rivolgo pertanto un appello al Presidente di questa Assemblea e al Presidente della Commissione affinché si facciano garanti, presso le autorità statunitensi, di un immediato risarcimento, e ciò in difesa dei diritti dei familiari delle vittime.
La ringrazio e prendo atto del suo intervento.
Ordine del giorno
Signora Presidente, intervengo per appoggiare la decisione della Conferenza dei presidenti e colgo l' occasione per rilevare che, dopo aver criticato pubblicamente la Presidenza lo scorso mese di gennaio, questa volta considero opportune - anche a nome del gruppo socialista - le dichiarazioni pronunciate dalla Presidenza sull' argomento in questione: le condividiamo nel merito, nella forma e nei tempi.
Non si potrebbe trovare dibattito più appropriato per applicare l' articolo 50 del Regolamento.
Questo è un dibattito di attualità, urgente e di notevole rilevanza.
Per lasciargli spazio, riteniamo pertanto necessario modificare l' ordine del giorno.
(Applausi)
Vi è un intervento contro la proposta?
Signora Presidente, intendo intervenire contro la proposta per una questione di principio che ritengo fondamentale e che attiene al rispetto dei Trattati, in particolare dell' articolo 7 del Trattato di Amsterdam.
Signora Presidente, onorevoli colleghi, fino a ora, sulla base delle disposizioni dei Trattati di Roma e di Parigi che hanno istituito le Comunità, in seguito divenute l' Unione europea, credevamo che tale Unione fosse un' associazione di Stati liberi, indipendenti e sovrani.
Sebbene numerose evoluzioni abbiano sollevato parecchi dubbi, avevamo creduto, nonostante tutto, nella loro opportunità e anche di recente avevamo alluso, seppur a fior di labbra, bisogna dirlo, al principio di sussidiarietà.
Mi sembra chiaro, signora Presidente, che se oggi teniamo la discussione che lei propone, e che la Conferenza dei presidenti propone ai sensi dell' articolo 50, perpetriamo una pericolosa violazione dei principi di libertà e di sovranità degli Stati, ci poniamo contro la libera costituzione dei governi legittimati da elezioni democratiche e forse, un giorno, un' altra maggioranza in questo Parlamento potrà arrogarsi il diritto di intromettersi nella costituzione di un governo ugualmente legittimato da elezioni libere, regolari, serene e democratiche svoltesi all' interno di uno Stato membro.
Se voi avallerete...
Onorevole Gollnisch, mi scusi, le ricordo che ha un minuto a disposizione.
So che lei è sempre molto attento a sollecitare il rispetto del Regolamento.
Signora Presidente, credevo di avere tre minuti a disposizione.
Mi voglia scusare.
Se avallerete questo precedente, avallerete la trasformazione dell' Unione in un organismo che violerà la sovranità e la libertà degli Stati membri e noi non avremo altra scelta se non recedere da tale Unione.
DISCUSSIONE SU PROBLEMI D'ATTUALITA
L' ordine del giorno reca la discussione sui problemi di attualità, urgenti e di notevole rilevanza.
Negoziati di governo in Austria
L' ordine del giorno reca la discussione sui negoziati per la costituzione del governo in Austria.
Ha facoltà di parola il Presidente in carica del Consiglio.
Signora Presidente, signor Presidente della Commissione, signor Presidente in carica del Consiglio, in un' occasione come questa, il gruppo del partito del socialismo europeo all' unanimità desidera trasmettere tre messaggi all' opinione pubblica europea.
Innanzi tutto, appoggiamo in toto la dichiarazione della Presidenza in carica del Consiglio e di 14 Stati membri, in quanto rispecchia - a nostro giudizio - valori comuni che non sono il patrimonio di una sola forza politica, ma che abbiamo contribuito tutti a edificare.
Si tratta di valori antitetici a quelli difesi da questo partito, paradossalmente chiamato Partito liberale austriaco.
L' Europa che stiamo costruendo nasce proprio da esperienze amare che tutti abbiamo vissuto. A tale riguardo, il gruppo socialista condanna le parole offensive indirizzate contro il Presidente della Repubblica francese e il governo belga, ma anche contro i socialisti; anche noi socialisti siamo cittadini europei, visto che qui, colleghi, si sta parlando dei socialisti austriaci come se fossero traditori della patria.
Ebbene anch' io, per anni, sono stato traditore della mia patria, almeno così diceva il Generale Franco.
Anche il Presidente Guterres è stato un traditore per Salazar; ciò dovrebbe essere affermato e propugnato anche dal gruppo PPE.
Presidente Prodi, è vero, la Commissione ha difeso i Trattati, ma le ricordo che nel dibattito d' investitura lei aveva parlato della Commissione come di un governo europeo e un governo deve avere più nerbo e più coraggio.
Ed è questo che le chiedo adesso.
(Applausi)
Inoltre, pur con tutto il rispetto per le capacità del Commissario Fischler, alla luce delle contraddizioni emerse - secondo le lingue - in relazione all' eventuale richiesta di dimissioni del Commissario Fischler da parte del Presidente Prodi, sarebbe auspicabile che egli chiarisse questo punto dinanzi al Parlamento.
In secondo luogo, signora Presidente, vogliamo mandare un messaggio molto chiaro al popolo austriaco.
Rivolgiamo un appello alla maggioranza degli austriaci che non ha votato a favore di Haider, ma che ha compiuto scelte nettamente democratiche, filoeuropee. Occorre notare che, se Schüssel all' epoca era Ministro delle finanze, anche il Cancelliere Vranitzky ha dato una mano nel processo di integrazione dell' Austria.
Non si può essere così settari in politica.
L' adesione dell' Austria alla Comunità è stata un' opera comune di tutti, non di un unico gruppo.
E' pertanto nostro diritto e nostro dovere, signora Presidente, chiedere agli austriaci di riflettere, poiché questo flagello che ha già colpito l' Europa potrebbe danneggiare non solo l' Austria, ma estendersi anche ad altri paesi, come la storia ha dimostrato.
Vorrei quindi sapere se il gruppo PPE, oltre a fare l' apologia di Schüssel, che dovrebbe tranquillizzarci tutti, esattamente come Chamberlain e Daladier nel 1938 a Monaco, pensa di prendere provvedimenti nei confronti del Partito popolare austriaco qualora persista in questo delirante progetto.
In terzo luogo, se non ci mobilitiamo contro una simile alleanza contro natura, allora, colleghi, possiamo considerare fallito il principale obiettivo dell' Unione europea, cioè l' ampliamento: immaginiamo, infatti, che cosa diranno i cittadini cechi, sloveni o ungheresi, avendo come vicino un paese che li tratta sulla base di principi razziali e che si oppone alla loro adesione.
Onorevoli colleghi, penso che questo sia un gran giorno per l' avvio dell' Europa politica.
Noi appoggiamo dunque il Consiglio e riteniamo nostro diritto e nostro dovere rivolgerci al popolo austriaco perché riesamini seriamente questa scelta assolutamente delirante.
(Applausi dai banchi del gruppo PSE)
Signora Presidente, avremmo potuto discutere della necessità di dare più forza ai principi fondatori dell' Unione, per poter difenderli tutti insieme; invece, siamo costretti a dibattere sugli errori formali e sostanziali fatti in questi giorni.
Siamo stupefatti di fronte all' insipienza politica di chi, con parole imprudenti, ha rafforzato Haider in Austria e ridicolizzato l' Unione, calpestando l' articolo 7 del Trattato annunciando provvedimenti anticostituzionali.
Non ci è mai capitato di assistere a una così grave e grossolana interferenza negli affari interni di uno Stato membro.
Certo, non si può venir meno ai valori fondanti dell' Europa, e a questo proposito il Capo del governo italiano ha dichiarato che questi principi sono recepiti in un trattato: ha menzionato il Trattato di Copenaghen, a me - come a tutti voi - sconosciuto perché inesistente.
Forse si riferiva ad Amsterdam, che all' articolo 6 elenca alcuni principi e all' articolo 7 le procedure, per constatare l' esistenza di una violazione grave e persistente, da parte di uno Stato membro, dei principi di cui all' articolo 6.
A tutt' oggi però non esiste alcuna violazione, né grave né persistente, da parte dell' Austria.
Oltre che costituire un' interferenza, la dichiarazione della Presidenza risulta discriminante perché autorizza a penalizzare un popolo e a negargli il diritto di scegliere chi votare.
Fino ad ora non si è dato vita alla coesione politica neppure per la lotta alla criminalità organizzata, per difendere le vittime dei genocidi; non si è realizzata una moneta con un minimo di stabilità o un' economia che nei fatti combattesse la disoccupazione e la povertà; ma in un minuto si è distrutta, con furia iconoclasta, la credibilità dell' Unione.
Le sanzioni si possono infliggere dopo la violazione dei Trattati e non se va al governo un partito democraticamente eletto.
Altrimenti, come la metteremo con i paesi comunisti, che si riaffermano comunisti: butteremo fuori anche loro dall' Unione se andranno al governo, oppure per i nipoti di Stalin tutto sarà assolto?
(Applausi dai banchi di destra) E' con la diplomazia, la persuasione, la cultura, la solidarietà, e non con le minacce, che le Istituzioni possono farsi rispettare e far rispettare i principi, non con le strade anticostituzionali.
Rapporti bilaterali coinvolgono gli Stati, per cui i 14 non c' entrano niente.
Questo è calpestare le Istituzioni europee per difendere logiche di parte politica, con un' incompetenza degna di partiti appena usciti da sistemi totalitari e non di rappresentanti di tradizioni democratiche.
Da Haider ci dividono molte, troppe cose - come abbiamo più volte scritto - tra cui la sua rivendicazione all' italianissimo Alto Adige.
Ma questo lo sapevamo: oggi apprendiamo con angoscia che altri esponenti dell' Unione sembrano aver rinunciato al ruolo democratico della stessa.
Noi siamo per la legalità e la democrazia espressa dai popoli, per il rispetto della sovranità nazionale finché la stessa non víoli i principi del Trattato o i diritti dell' uomo.
Noi crediamo nell' Europa, mentre altri sembra abbiano avviato il processo di disgregazione dell' Unione.
Questi sono i risultati di allargamenti affrettati, di mancanza di chiarezza di ruoli e di compiti.
Si è realizzata l' Europa del mercato ballerino, non quella dei principi, dei diritti e della politica.
Eccone le conseguenze!
Non possiamo pertanto che invitare la Commissione a continuare su un ruolo di moderazione e dare apprezzamento a coloro che lavorano perché l' autonomia e la sovranità del popolo austriaco continui, facendo sì che questo popolo rimanga libero e solidale verso gli altri popoli.
Signora Presidente, oggi ci riuniamo all' insegna dell' ipocrisia.
Il Consiglio ha mostrato un totale sprezzo del Trattato e ha fatto ricorso a una procedura del tutto in contrasto con gli articoli 6 e 7 che prevedono la possibilità di condannare uno Stato in caso di violazione grave e persistente.
Attualmente non si riscontrano violazioni gravi e persistenti in Austria.
Vi sono dei rischi, e ne siamo del tutto consapevoli, ma non sussiste affatto alcuna violazione grave o persistente.
Se fossimo chiamati ad applicare i principi contenuti agli articoli 6 e 7, se dovessimo applicare i criteri di Copenaghen alle nostre Istituzioni, all' Unione europea, questo ipotetico candidato non potrebbe diventare membro proprio per quegli stessi criteri di cui chiediamo l' osservanza ai paesi dell' Europa orientale.
Se parlassimo di violazione grave e persistente, potremmo certo parlare di taluni Stati membri, potremmo parlare dell' Italia e della Francia, rispettivamente il primo e il terzo paese a essere stato condannato dal Consiglio d' Europa e dalla Corte di Strasburgo.
Potremmo parlare del Belgio, onorevoli colleghi belgi, del caso Dutroux, delle decine e decine di bambini rapiti, torturati, violentati e assassinati da certi personaggi di questo paese, le cui inchieste sono state insabbiate, sistematicamente insabbiate.
Deliberando a maggioranza dei due terzi, onorevoli colleghi, potremmo imporre al Consiglio e alla Commissione di affrontare questi casi.
Potremmo inoltre riflettere sul fatto che gli austriaci hanno ricusato dieci, tredici anni di partitocrazia che ha corrotto e imputridito un paese, l' Austria, e imputridirà e corromperà paesi come l' Italia, il Belgio, nonché altri Stati membri dell' Unione.
A questo punto, potremmo veramente chiederci perché il 76 percento dei cittadini belgi, il 56 percento dei cittadini francesi e il 53 percento dei cittadini italiani non hanno fiducia nella giustizia del loro paese.
(Il presidente interrompe l' oratore)
Signora Presidente, nel gruppo per l'Europa delle democrazie e delle diversità al quale appartengo, e soprattutto nel mio partito, questo dibattito suscita gravi preoccupazioni.
Non possiamo sostenere e non sosterremo in alcun modo i sentimenti e la politica di Haider e deploriamo i suoi riferimenti al Terzo Reich.
Deploriamo altresì, signora Presidente, che il Parlamento di cui lei è a capo consideri la possibilità di interferire nella linea politica del governo eletto di un paese, e soprattutto di un paese che fa parte dell'Unione europea.
Non si può certo dire che il partito in cui milito a livello nazionale sia razzista, ma ci è difficile accettare il dominio o l'interferenza dell'Unione europea.
Avrebbe forse intenzione di interferire con il parlamento della Gran Bretagna se fossimo eletti?
Signora Presidente, il popolo austriaco si è espresso eleggendo Haider al Parlamento.
Credo che egli abbia ottenuto il 28 percento dei voti e quindi ci sarà un governo di coalizione.
Il suo Parlamento, signora Presidente, dovrebbe aspettare per verificare se il partito di Haider riuscirà a influenzare la linea politica dell'Austria.
Allora, e soltanto allora, sarà possibile decidere se vi sono state violazioni dei diritti dell'uomo.
A quel punto, il suo Parlamento potrà prendere in considerazione le misure più adeguate per opporsi a tale situazione; allora, e soltanto allora, signora Presidente, il suo Parlamento potrà considerare l'opportunità di interferire negli affari costituzionali di un paese dell'Unione europea.
Signora Presidente, in veste di deputato dell' FPÖ rispetto le preoccupazioni espresse da alcuni colleghi quanto all' evoluzione della democrazia in Austria.
Forse sarete sorpresi nel sentirmi affermare che la particolare sensibilità dimostrata nei confronti dell' Austria, accusata di non rispettare i diritti umani e di non dare prova di senso di responsabilità riguardo al proprio passato e alla stabilità della democrazia, trova la mia piena, personale comprensione.
E' l' Austria stessa che deve rispondere dell' immagine, spesso dubbia, di cui gode all' estero, a torto o a ragione.
Il lungo rifiuto da parte dei nostri governi di riconoscere la nostra corresponsabilità negli orrori della seconda guerra mondiale e il rifiuto dei governi di assegnare un equo risarcimento alle vittime ebree e ai lavoratori coatti hanno contribuito in modo fondamentale al formarsi di quell' immagine negativa.
Ora l' FPÖ ha dato vita a una coalizione di governo insieme con l' ÖVP come conseguenza del mandato ricevuto alle elezioni del 3 ottobre 1999, con le quali gli elettori hanno detto "no" al governo precedente, come è diritto dei cittadini di qualsiasi Stato, poiché questo costituisce il principio fondamentale della democrazia.
Dopo il fallimento dei colloqui tra SPÖ e ÖVP, i socialisti hanno provato a costituire un governo di minoranza, pregando l' FPÖ di dare il suo sostegno.
Ci sono stati offerti tre incarichi ministeriali - basta leggere i giornali per saperlo -, incarichi offerti proprio a quel partito che qui si accusa di essere fascista!
Dopo la nostra improvvisa rinuncia a una simile offerta, è cominciata una campagna esagitata di istigazione e propaganda che tuttora non riusciamo a comprendere.
L' FPÖ è un partito che occupa un ruolo ben consolidato all' interno del panorama politico dell' Austria: un suo esponente ricopre l' incarico di Presidente di uno dei nove Land della Repubblica austriaca, mentre il partito partecipa ai governi di tutti gli altri.
Pertanto, molti austriaci si chiedono oggi come mai la loro scelta democratica venga improvvisamente interpretata come espressione di una mentalità fascista e perché la campagna di istigazione sia iniziata soltanto dopo che l' FPÖ ha negato il suo appoggio a un governo di minoranza.
Si sta diffondendo un clima di pregiudizio che, senza guardare al nostro programma, riduce il periodo più crudele della storia europea a uno spettacolo politico.
Mi fa veramente ribrezzo che alcuni dei nostri oppositori sfruttino, a fini di propaganda di bassa lega, i milioni di persone che sono morte nelle camere a gas dei campi di concentramento. Lo ha fatto, ad esempio, l' onorevole Bertinotti, che ieri, alla televisione italiana, ha accusato Haider di negare l' olocausto.
Si vergogni, collega!
Anche se ha esaurito tutte le argomentazioni politiche, non ha comunque il diritto di sfruttare il ricordo degli uccisi per la sua meschina propaganda.
Non si conquisterà fama di antifascista denunciando come nazista un collega democraticamente eletto!
Al contrario, non fa altro che dileggiare le vere vittime del nazionalsocialismo e minimizzare le dittature fasciste.
Lei agisce sulla base dei suoi pregiudizi, rinunciando a ogni confronto politico. Così facendo, si comporta proprio secondo quello stile che afferma di voler combattere.
Gli attacchi contro il nuovo governo austriaco, il tentativo di esercitare influenza politica in uno Stato membro rappresentano un' offesa nei confronti della popolazione austriaca.
Siamo quindi particolarmente riconoscenti alla Commissione per la posizione che ha assunto.
Nei futuri negoziati all' interno della coalizione si discuterà della riforma democratica, dei diritti dell' opposizione, dell' impegno di risarcire i lavoratori coatti...
(La Presidente interrompe l' oratore)
Signora Presidente, onorevoli colleghi, desidero iniziare il mio intervento chiarendo molto bene che in Austria non esiste alcun pericolo che possano rinascere né un sistema politico fondato sul partito unico né un sistema totalitario di destra.
L' Austria è una democrazia stabile, nella quale i diritti umani e le libertà fondamentali sono garantiti dalla Costituzione e tutelati da un sistema giudiziario indipendente.
L' Austria è un paese aperto, in cui non c' è spazio per xenofobia e discriminazione.
Quanto sta avvenendo in Austria altro non è che un normale processo di passaggio di potere a seguito di elezioni democratiche con le quali si è detto "no" al vecchio sistema e si è cercata, trovandola, una stabile maggioranza parlamentare che possa attuare le necessarie riforme economiche e sociali.
In Austria ci sarà una maggioranza funzionante, così come sarà funzionante l' opposizione.
Il Partito popolare austriaco, da me qui rappresentato, era ed è un partito che si è sempre impegnato coerentemente per l' integrazione del mio paese nell' Unione europea e che si sente profondamente legato alla comunità di valori della stessa Unione, nonché alle sue linee politiche fondamentali miranti all' approfondimento e all' ampliamento.
Noi rispettiamo ed accettiamo il metodo del confronto dialettico e comprendiamo le preoccupazioni espresse in molti dei nostri Stati membri sul futuro dell' Austria.
Le comprendiamo perché sappiamo che, a causa della storia del nostro recente passato, abbiamo nel presente una responsabilità politica particolare.
Il nostro paese è stato non solo la prima vittima della dittatura hitleriana, ma molti sono stati anche tra gli autori di quei fatti, pur se personalmente respingo qualsiasi idea di colpa collettiva.
E' stato anche grazie all' ÖVP che l' Austria ha imboccato la strada che l' ha portata in Europa.
Il posto che spetta al mio paese non è fuori dell' Unione europea, bensì dentro l' Unione europea...
... e con tutti i diritti e tutti i doveri!
Anche un futuro governo dovrà quindi essere giudicato in base ai valori e ai principi in cui si riconosce nel suo programma, e non in base ai pregiudizi diffusi in parte dai suoi oppositori politici, ma in parte anche dai media internazionali.
Il rispetto dei diritti umani, la democrazia e lo Stato di diritto, una sincera rielaborazione del ruolo avuto dall' Austria nel passato, la diffusione di conoscenze sul più grave crimine mai compiuto contro l' umanità nel XX secolo, l' olocausto: questi principi e valori saranno riconosciuti come tali anche nell' accordo di massima su cui si fonderà un futuro governo di coalizione tra ÖVP e FPÖ.
Il mio partito sarà il garante del fatto che l' Austria continui a seguire una linea politica europeista e a riconoscersi nella comunità di valori europea.
(Applausi)
Signora Presidente, signor Presidente in carica del Consiglio, signori rappresentanti della Commissione, oggi è un giorno infausto per l' Austria e per l' Europa.
Nulla può confutare questo fatto, neppure il castello di menzogne costruito dall' onorevole Sichrovsky, né le parole tranquillizzanti della onorevole Stenzel, perché ormai è successo: due politici irresponsabili, divorati dalla smania di potere, svendono l' immagine, il ruolo politico e, in parte, anche gli interessi economici dell' Austria!
(Applausi, commenti)
E svendono tutto ciò in cambio del posto di capo del governo e in cambio di una partecipazione al governo.
A loro non importa nulla che l' Austria si trasformi da paese rispettato in paese disprezzato, come non importa nulla delle minacce di isolare il paese e quindi, in parte, anche i suoi cittadini.
Io e molti altri che per anni hanno lottato contro Haider e la sua politica, nonché i miei colleghi della delegazione socialdemocratica al Parlamento europeo, riteniamo che i vari provvedimenti annunciati dalla comunità internazionale siano pesanti e inadeguati nella misura in cui non riguardano il governo e i suoi rappresentanti.
Ma la mia critica, anzi, per dirlo apertamente, la mia rabbia, è rivolta esclusivamente contro coloro che hanno causato e causano tuttora simili reazioni, i signori Schüssel e Haider e i loro partiti...
... nonché contro i loro rappresentanti nel Parlamento europeo.
Onorevole Poettering, trovo interessante che lei oggi si trovi in una situazione difficile quasi quanto quella in cui mi trovo io, anche se per motivi diversi.
Lei oggi deve difendere qualcosa che in realtà non vuole difendere - il signor Schüssel - e deve prendere atto che questo stesso Schüssel, a quanto ho sentito, poco fa è stato escluso anche dal vertice dei rappresentanti del Partito cristianodemocratico.
Anche l' onorevole Poettering ha argomentato che l' incantesimo creato da Haider potrebbe essere spezzato soltanto integrandolo all' interno del sistema politico.
Io sostengo invece che Haider, al pari di altri movimenti di estrema destra, non può e non vuole essere integrato in questo sistema politico, nel nostro sistema politico, e in questa Europa.
Chi si nutre di pregiudizi contro gli stranieri e le minoranze alimentando tali pregiudizi, chi ha nel suo programma politico la meschinità e l' antiliberalismo, chi nei rapporti internazionali tiene comportamenti villani e sprezzanti, chi non ha mai preso chiaramente e inequivocabilmente le distanze dal nazionalsocialismo, non ha di certo l' intenzione né la disponibilità a integrarsi!
(Applausi)
E' la grande colpa storica dei conservatori quella di accasarsi volontariamente con il lupo in attesa di esserne mangiati.
Ma così si alimenta il lupo, invece di tenerlo a bada, e si costringe l' ÖVP ad autosacrificarsi.
Comprendo benissimo che l' Europa e il mondo civilizzato vogliano avere a che fare il meno possibile con un siffatto governo.
Esiste, però, anche un' altra Austria, l' Austria che, con migliaia e migliaia di cittadini, ha dimostrato contro la partecipazione al governo dell' FPÖ, l' Austria che continuerà a dimostrare contro quel governo.
Chiedo a questa Europa di dare a quell'Austria il suo appoggio e il suo aiuto.
(Applausi)
Quanto più forte diventerà quest' Europa e quanto più essa vigilerà sulle tendenze autoritarie al suo interno, tanto più efficacemente potremo combattere contro le radici dell' estremismo di destra.
Perché l' Europa è e rimane la maggiore garanzia contro la xenofobia e la demagogia, sì, persino contro il ritorno alla barbarie.
Appoggiate il popolo austriaco contro questo governo!
(Applausi)
Signor Presidente, questo è un momento storico perché vediamo che l' Unione europea sta diventando finalmente una comunità di valori e di principi.
Ciò diventa ancor più chiaro proprio adesso, quando il governo di un paese membro sta per essere formato con il sostegno di un partito che, si sa bene, non rispetta questi valori.
Desidero inoltre sottolineare che le preoccupazioni espresse dai quattordici paesi membri facenti parte dal Consiglio è giustificata. Il fatto che la questione riguardi la composizione di un governo di un paese dell' Unione europea fa sì che essa rientri anche nelle competenze del Consiglio e, quindi, non può essere considerata un mero affare interno dell' Austria.
Come membri del Parlamento europeo dobbiamo impegnarci di più nel sottolineare l' importanza del lavoro svolto in materia di rafforzamento dei diritti fondamentali.
Il rispetto e l' inviolabilità dei valori umani, dei diritti della minoranze e di quelli di tutti i cittadini che vivono sul territorio dell' Unione europea rappresentano le fondamenta su cui si basa il principio dello Stato di diritto dell' UE. Ecco perché la convenzione sui diritti fondamentali dovrebbe essere vincolante anche dal punto di vista giuridico e non relegata al ruolo di semplice dichiarazione.
Altrettanto importante è anche il nostro sostegno alle forze democratiche austriache; nessuno di noi ha intenzione di isolare questo paese.
Sappiamo perfettamente che gran parte degli austriaci rispettano questi valori come hanno dimostrato, anche pubblicamente, attraverso la loro protesta che non è avvenuta al di fuori dei confini dell' Austria.
Sicuramente ci sono anche molti elettori che con il voto hanno voluto dar voce al loro forte desiderio di assistere a un radicale cambio di rotta nella politica austriaca.
A mio avviso, il Parlamento dovrebbe appoggiare queste forze democratiche.
Invito inoltre il Presidente austriaco a impegnarsi al massimo nel cercare di formare un governo basato su queste forze democratiche.
Signora Presidente, signori deputati, vorrei semplicemente sottolineare il valore di un atteggiamento come quello che il presidente del nostro gruppo, Francis Wurtz, ha ricordato poco fa.
Io apprezzo le dichiarazioni della Presidenza del Consiglio e la posizione dei 14 paesi che hanno rifiutato contatti ufficiali con il governo austriaco qualora fosse incluso il partito di Jörg Haider.
Questa nostra sottolineatura è tanto più importante perché noi, com' è noto, dissentiamo sostanzialmente dalle politiche fatte da quest' Europa: dalle sue politiche economiche e sociali, dal suo deficit di democrazia, dal coinvolgimento di questi stessi paesi nella drammatica guerra dei Balcani.
Questo dissenso sottolinea ancora di più l' apprezzamento di oggi: un elemento eccezionale, perché eccezionale è il pericolo di una rinascita, in Europa, di una componente irrazionale e neonazista.
Questo pericolo non riguarda l' Austria, riguarda l' Europa.
Parliamo di noi, non dell' Austria.
Noi conosciamo le cause sociali che concorrono, con la disoccupazione e l' incertezza, ad alimentare propensioni in quella direzione; conosciamo le concause culturali - xenofobe, razziste - ma non possiamo non indicare nell' incapacità e non volontà di queste forze di estrema destra di fare i conti con il nazismo, la possibilità di costruire una miscela esplosiva in Europa.
Parla dell' arco alpino, parla di tutti i nostri paesi: si stanno creando delle condizioni per cui può rinascere un pericolo per la democrazia e la civiltà europea.
La presa di posizione della Presidenza si è mostrata consapevole di questo dramma di civiltà.
L' Europa mostra di non aver dimenticato Auschwitz; l' Europa incontra un' anima.
Adesso però dovrebbe essere conseguente nelle sue azioni, e la prima a essere conseguente dovrebbe essere la Commissione che, invece, ha dimostrato qui un' opacità e una labilità che rendono ancora più evidente il valore della posizione della Presidenza.
E' questa la correzione da imporre all' azione della Commissione.
Signora Presidente, colleghi, nel fondamentale principio democratico del rispetto dei diritti umani e della libertà e sovranità dei popoli, contro ogni nuovo o vecchio fascismo, nazismo o comunismo, e visto che tutti i precedenti oratori hanno parlato di sovranità del popolo austriaco, noi vediamo, oggi, negata questa sovranità proprio da parte di questo Parlamento.
Dalla lettura del programma del Partito liberaldemocratico austriaco non si ricavano elementi tali da giustificare le accuse di attentato ai principi di libertà, democrazia e rispetto dei diritti dell' uomo, delle libertà fondamentali e dello Stato di diritto, sanciti dall' articolo 6 dei Trattati.
Vorrei invece richiamare all' attenzione dei colleghi il fatto che il Presidente in carica, così critico nei confronti dell' Austria, ha recentemente consegnato gli abitanti di Macao alla sovranità della democratica Repubblica popolare cinese.
Ma forse, per rafforzare la democrazia dell' Unione, è opportuno oggi isolare l' Austria, criminalizzare un partito democraticamente eletto dai cittadini austriaci e far entrare in Europa la Turchia dei Lupi grigi.
Signora Presidente, onorevoli colleghi, l' Europa è stata costruita sulla scia di un auspicio: "Mai più" e ciò significa "mai più la xenofobia, i campi di concentramento, l' antisemitismo, mai più il nazionalismo esasperato né la guerra" .
L' Unione europea trova il suo profondo significato nella volontà di trascendere la storia terribile del XX secolo quando nel cuore dell' Europa venivano annientati tutti gli ideali dell' umanesimo che oggi invece conservano tutto il loro valore.
Non è vero che in uno Stato europeo l' appartenenza di neofascisti a un' alleanza di governo costituisce una questione di sovranità nazionale.
L' Unione non è una semplice giustapposizione di Stati nazionali che stringono accordi per migliorare la loro sorte.
E' invece una comunità con un destino comune in cui, ogniqualvolta viene messa in discussione la sua essenza e i suoi valori, i fautori della democrazia devono unirsi e coalizzarsi per trovare soluzioni affinché non si ripetano gli errori commessi in passato.
Dobbiamo far tesoro del passato.
Negli anni trenta, quando Adolf Hitler fu eletto democraticamente, seppur costituisse una minoranza, molti pensavano che non era grave e, onorevole Poettering, nel mio paese, come forse anche altrove, molti uomini e donne di destra pensavano: "Meglio Hitler che il Fronte popolare" .
Sono prevalse le rivalità di campanile a scapito delle questioni essenziali e la tragedia si è compiuta.
Dobbiamo reagire insieme, con celerità e con determinazione.
Onorevole Poettering, avrei voluto che lei parlasse con il Presidente austriaco, sappiamo infatti che ora egli si trova in un grande imbarazzo a causa di questa sporca alleanza di governo.
Dobbiamo pertanto reagire celermente e con determinazione.
Il Trattato naturalmente prevede un freno laddove le azioni diventano inaccettabili e, oserei dire, "irrimediabili" .
La storia ci insegna che i fascisti hanno una duplice strategia: prima suscitano gli entusiasmi con i discorsi populisti e xenofobi e poi giocano d' astuzia per poter essere accettati dalle istituzioni, progressivamente infiltrarvisi e corromperle fino al giorno in cui passano all' azione e allora è già troppo tardi.
Il Trattato ha previsto un freno per arginare situazioni irrimediabili, ma non siamo ancora giunti a tanto.
Ora dobbiamo evitare di trovarci un giorno a mettere mano a tale freno e pertanto si rende necessaria una soluzione politica.
Sottoscrivo quindi le proposte del Consiglio e noto con rammarico una certa fragilità, una certa debolezza da parte della Commissione, che sarà invece chiamata a vigilare con determinazione sia giorno per giorno che a lungo termine, poiché i fascisti fanno affidamento sulla debolezza della democrazia, operano sul lungo periodo per usarci e sperano di potersi imporre alla fine.
E' pertanto necessario agire presto.
Se oggi non sosteniamo con vigore il Consiglio, verremo giudicati dalla storia come i fautori di una Monaco politica.
Signora Presidente, mi rallegra constatare che in Austria viene rispettata la volontà della maggioranza della popolazione e che, con la formazione di questo governo, si può registrare, a mio giudizio, un' importante vittoria della democrazia.
Dobbiamo ammetterlo chiaramente: noi rifiutiamo cortesemente un' Europa che si sviluppa come una sorta di "grande fratello" , che in modo stalinista e con modi stalinisti veglia sulla political correctness di sinistra in questo o quello Stato membro.
La democrazia europea e quella austriaca non hanno nulla da imparare, sicuramente non hanno nulla da imparare da un governo belga al quale appartengono politici corrotti finanziati da trafficanti d' armi, quello stesso governo belga che ha nominato Commissario europeo il presidente di uno di questi partiti corrotti condannati dalla giustizia.
Oggi ringraziamo il popolo austriaco per questa vittoria democratica, che è importante per tutti i popoli europei e per tutti coloro che difendono la libertà, anche quella di espressione.
Signora Presidente, questo dibattito è stato aperto dal Presidente in carica del Consiglio Seixas da Costa, il quale si è limitato a confermare che la Presidenza dell'Unione europea sta cercando di influenzare la composizione del governo di uno degli Stati membri.
Questo dibattito, e i suoi presupposti, hanno dimostrato ancora una volta che il Consiglio, la Commissione e lo stesso Parlamento sono dominati dai socialisti.
La mia delegazione, composta da 37 deputati conservatori e unionisti del Regno Unito, respinge con fermezza la filosofia, il programma e il tono dell'FPÖ.
Nutriamo anche noi una profonda indignazione per il suo atteggiamento nei confronti della storia, e soprattutto della seconda guerra mondiale, ma anche per le posizioni che esso ha assunto in merito all'ampliamento, all'immigrazione, alla razza e in generale all'Unione europea.
Siamo altrettanto indignati, però, per la tolleranza dimostrata dalla sinistra nei confronti della tirannia, del terrore e degli eccessi dell'ex Unione sovietica.
Credo sia giunto ormai il momento che il partito del socialismo europeo interrompa i propri rapporti fraterni con il Partito comunista cinese.
Gli stessi governi dell'UE non hanno fatto parola di quei governi di coalizione che, in Francia, in Italia o nei Länder tedeschi, hanno imbarcato i comunisti come compagni di viaggio; e neppure hanno ricordato la disponibilità del governo britannico a nominare oggi ministri nell'Irlanda del Nord persone che vantano legami col terrorismo.
Questa, signora Presidente, è l'ipocrisia della sinistra.
Condanniamo quest'ipocrisia e la politica dei due pesi e due misure adottata dal governo britannico e dagli altri capi di governo dell'Unione europea (per lo più socialisti), come anche dal governo degli Stati Uniti.
Dobbiamo riconoscere che il processo democratico produce talvolta risultati sgradevoli, ma in questi casi diventa necessario agire per affrontare le cause che stanno alla base di tali fenomeni ed esaminare il processo elettorale stesso.
Questo dovrebbe essere il nostro compito, non quello di assumere atteggiamenti politici puramente esteriori.
Signora Presidente, signor Presidente in carica del Consiglio, signor Commissario, una settimana fa si è conclusa a Stoccolma la grande Conferenza internazionale sullo sterminio degli ebrei.
Scopo di quella manifestazione era contrastare l'oblio e il male che rialzano il capo nella società contemporanea sotto forma di xenofobia e di neonazismo.
Equivarrebbe a uno schiaffo alla stessa idea che ha motivato quella conferenza accogliere ora in seno alle Istituzioni dell'Unione un partito xenofobo e ammiccante verso i nazisti.
In secondo luogo, tengo a sottolineare che occorre essere coerenti con se stessi e con i propri valori.
Ai paesi candidati e alle parti contraenti della Convenzione di Lomé chiediamo di rispettare i diritti umani e di dare prova di tolleranza per il prossimo.
Ma allora dobbiamo pretenderlo anche da noi stessi.
Ecco perché abbiamo reagito contro l'inganno perpetrato in Austria.
Non si può pensare di far finta di nulla: l'Unione è davanti a una scelta ineludibile.
L'Unione non è soltanto una comunità economica, ma anche una comunità di valori che abbiamo il dovere di prendere sul serio.
Qualcosa è accaduto: l'Unione avrà una spina dorsale e anche un'anima.
Signora Presidente, non possiamo nascondere la nostra preoccupazione, nostra di democratici cristiani del Belgio e, fortunatamente, di molti altri nostri colleghi.
La coalizione di governo che sta per salire al potere in uno dei nostri Stati membri è senza dubbio una questione che ricade sotto la sovranità austriaca, ma riveste al contempo una dimensione indiscutibilmente europea.
Cosa ci lega infatti in Europa?
Innanzitutto i valori e i principi di libertà, democrazia e rispetto dei diritti umani.
Il Presidente del Partito liberale austriaco, Haider, ha ripetutamente dimostrato di disconoscere questi valori.
Egli disconosce anche le forme più elementari di cortesia diplomatica.
Haider è un uomo pericoloso.
I partiti cristiani democratici nel mio paese hanno da tempo compiuto una scelta che continuano a rispettare: essi sono disposti ad ascoltare la protesta degli elettori di estrema destra, ma non a negoziare con i leader che li rappresentano.
I valori devono prevalere sulla forza.
Deploriamo quanto sta avvenendo in Austria.
Anzi, ne siamo sconvolti.
Siamo fortemente delusi.
Chiediamo innanzitutto al Partito popolare austriaco di ricercare altre soluzioni.
Insistiamo sull' articolo 6 del Trattato.
Continuiamo a opporci a una banalizzazione dell' estrema destra.
Se si darà comunque vita alla coalizione, facciamo appello ai nostri colleghi del partito popolare europeo affinché, nei loro programmi così come con le parole e negli atti, si rendano garanti del rispetto dei principi e dei valori che rappresentano i fondamenti dell' integrazione europea.
Signora Presidente, onorevoli colleghi, sull' Austria incombe una pesante responsabilità.
Signora Presidente, onorevoli colleghi, è evidente che nel Parlamento europeo c' è un vastissimo consenso quando si tratta di dire "no" a Haider e alla sua politica; è però altrettanto evidente che le opinioni divergono quando si tratta di decidere in che modo si possa contrastare una tale politica nella maniera più efficace.
Vi siete mai chiesti quale effetto abbiano in Austria questa nostra discussione e la dichiarazione della Presidenza del Consiglio della scorsa fine settimana?
Vi siete mai chiesti se, ergendoci a giudici, non ci rendiamo responsabili degli sviluppi futuri della situazione politica in Austria?
Vi siete mai chiesti cosa succederebbe se fosse soddisfatto il desiderio di una collega e nei prossimi giorni si tenessero in Austria nuove elezioni?
Tutti gli osservatori sono concordi nel ritenere che Haider riceverebbe ancora più voti.
Chi può mai volere una cosa del genere?
Non è forse tra le nostre responsabilità quella di valutare e di scegliere i modi per contrastare questa politica?
L' Europa è una comunità del diritto.
Tra i principi che siamo chiamati a difendere vi sono la democrazia, il rispetto dei diritti umani e lo Stato di diritto.
E' imperativo, in democrazia, non giudicare i risultati elettorali, bensì rispettarli. Dobbiamo dunque rispettare le decisioni che gli austriaci, per motivi inerenti alla loro politica, hanno ritenuto opportuno prendere.
E' una questione di rispetto dei principi dello Stato di diritto che la Presidenza del Consiglio non si esprima così come ha fatto, cioè in un modo che è in contrasto con i Trattati.
E' una questione di intelligenza politica non isolare l' ÖVP, bensì aiutarlo - in quanto partito indubbiamente democratico, rispettoso dello Stato di diritto e di orientamento europeo - a far restare l' Austria, altrettanto indubbiamente, un membro di questa Comunità europea. Per tale motivo, i deputati dell' ÖVP devono ricevere il nostro appoggio in questa difficile situazione, perché quella dell' isolamento è sicuramente la strada sbagliata!
(Applausi)
Signora Presidente, come si dice dalle mie parti, "i gallesi ci provano sempre tre volte"; come lei si sarà resa conto nel corso di questo dibattito, per tre volte ho manifestato il desiderio di commentare brevemente una discussione che si è dimostrata senza dubbio di livello assai alto e, a tratti, addirittura commovente.
In primo luogo, a nome del Presidente Prodi e dei miei colleghi della Commissione, vorrei ringraziarvi per il sostegno e la comprensione che molti deputati hanno offerto alla posizione assunta dalla Commissione con la dichiarazione di ieri.
Devo ovviamente una risposta a coloro che hanno denunciato - ripeto testualmente le parole usate - l'ambiguità, l'acquiescenza e la fragilità del parere della Commissione.
Mi corre l'obbligo di affermare, di fronte a questo Parlamento, che non c'è affatto ambiguità, né fragilità o acquiescenza nel parere espresso dalla Commissione, e neppure nell'azione che la Commissione stessa ha intrapreso in materia.
Nella nostra dichiarazione di ieri mattina abbiamo esplicitamente dichiarato (come del resto ha fatto anche il Presidente oggi pomeriggio) che condividiamo le preoccupazioni espresse dai quattordici Stati membri nella loro dichiarazione di lunedì.
In secondo luogo, abbiamo affermato in maniera specifica che collaboreremo strettamente con tutti gli Stati membri per esaminare gli sviluppi della situazione in Austria.
In terzo luogo, abbiamo espresso con estrema chiarezza la nostra volontà di difendere, con coraggiosa imparzialità, il dettato dell'articolo 6 del Trattato e i valori che vi sono espressi, come pure la nostra ferma intenzione - nello spirito dell'articolo 7 del Trattato - di garantire che questi valori, la libertà, la democrazia e i diritti fondamentali, non vengano lesi.
In tutto questo non c'è ambiguità, né fragilità o acquiescenza.
E quando dico che la Commissione ha espresso questo parere, mi riferisco anche al mio caro collega Franz Fischler, che è austriaco e che, nell'aderire alla dichiarazione rilasciata ieri mattina, ha dimostrato ancora una volta la propria integrità, la propria indipendenza e la fedeltà al giuramento che ha prestato quale membro della Commissione europea.
Quindi, chiunque pretenda che Franz Fischler quasi si scusi della propria nazionalità austriaca dovrebbe piuttosto fare un serio esame di coscienza e chiedersi se non si sia fatto trascinare dal contesto di un dibattito su cui si è inevitabilmente stesa l'ombra maligna della xenofobia e degli altri ancor più terribili mali che affliggono questo mondo.
Dico questo a onore del mio amico e collega Franz Fischler.
Vorrei anche aggiungere, signora Presidente, che il Presidente Seixas da Costa ha dimostrato in maniera inequivocabile l'approvazione della Presidenza portoghese per la nostra posizione; egli infatti ha detto, e cito, che "il Portogallo e gli altri Stati membri intendono garantire che il funzionamento della macchina comunitaria non venga a essere intralciato dall'attuale situazione" e questo è senza dubbio nell'interesse di tutti.
Per difendere il Trattato e vigilare sul funzionamento di quelli che sono stati definiti meccanismi comunitari, intendiamo seguire la via che abbiamo indicato nella nostra dichiarazione di ieri.
Così faremo, signora Presidente, con coraggiosa imparzialità.
E' nostro dovere, ma è anche questione di coscienza.
Vorrei fare un'ultima osservazione.
Il contesto di questo importante dibattito non ci sfugge.
Come me, molti deputati di questo Parlamento conoscono da anni le oltraggiose dichiarazioni di Haider, la xenofobia di cui è impastata la sua politica e la sua tattica di alternare discorsi aggressivi e docili scuse, talvolta da un giorno all'altro.
Tutto questo ci è ben noto, e non dimentichiamo neppure le sue lacunose e selettive rievocazioni del nazismo.
Tutto questo solleva l'indignazione mia e di molti altri colleghi di tutti i settori di questo Parlamento; ma l'azione della Commissione deve ispirarsi a valori e leggi, non farsi guidare dai sentimenti.
Questo ci ha condotto alla conclusione che abbiamo raggiunto ieri mattina.
Per questo, continuando a difendere valori e leggi, noi ci atteniamo a tale conclusione.
Senza fragilità, senza acquiescenza, senza ambiguità, ma al servizio dell'intera Unione, di ogni suo Stato membro e di tutti i suoi popoli.
Continueremo nella nostra opera con energia e coerenza e, come ha detto l'onorevole Cox, "necessariamente con attenta vigilanza".
Dal momento che il Presidente Seixas da Costa ha ascoltato queste dichiarazioni dal fondo dell'Aula, mi chiedo se il Commissario Kinnock può confermare che la Commissione sostiene l'opinione esplicitamente espressa dal Presidente Seixas da Costa, sia oggi che nella recente dichiarazione della Presidenza a nome dei Capi di governo.
La Commissione sostiene il Consiglio?
Signora Presidente, ieri mattina la Commissione ha dichiarato di prendere nota delle opinioni espresse con una dichiarazione comune da quattordici Stati membri e di condividere le preoccupazioni che stanno alla base di tali opinioni; credo si possa dare per scontato che da ieri mattina, non appena la Commissione ha avuto modo di discutere sulla questione, la sua opinione è stata coerente con quella dei quattordici Stati membri.
Grazie, Commissario Kinnock.
Oggi abbiamo assistito a un grande dibattito politico all' altezza della situazione e delle conseguenze che ne possono derivare.
Vi ringrazio, onorevoli colleghi.
La discussione sui problemi di attualità, urgenti e di notevole rilevanza è chiusa.
La votazione si svolgerà domani, alle 11.00.
Ricorso al principio di precauzione
L' ordine del giorno reca la comunicazione della Commissione sul ricorso al principio di precauzione.
Comincerò dicendo che sono lieta di presentare questa comunicazione sul ricorso al principio di precauzione che ho redatto insieme ai Commissari David Byrne ed Erkki Liikanen.
Il principio di precauzione non è un concetto nuovo.
La Comunità vi ricorre frequentemente, già da qualche tempo, nell'ambito di sfere politiche diverse: la salute dell'ambiente, dell'essere umano, degli animali e delle piante.
Peraltro, esso, oltreché comparire in diversi testi internazionali come la Dichiarazione di Rio e il più recente Protocollo sulla bio-sicurezza, è stato menzionato esplicitamente nelle disposizioni ambientali del Trattato CE, a cominciare da Maastricht.
La sostanza del principio di precauzione è evidente: si tratta di adottare alcune misure in una determinata sfera politica in cui la scienza non offre certezze, ma vi sono motivi per temere che i rischi potenziali siano tali da rendere impellenti tali misure.
Negli ultimi anni, tuttavia, il ricorso al principio di precauzione è stato sempre più alla ribalta.
Episodi come la crisi dell'ESB o della diossina hanno dato luogo a un acceso dibattito pubblico sulle circostanze che giustificano e rendono necessarie le misure precauzionali.
Alla luce di questo crescente interesse, la Commissione ha ritenuto utile presentare una comunicazione per definire la propria posizione in merito al principio di precauzione.
L'obiettivo principale di questa comunicazione è duplice.
Innanzitutto, illustrare chiaramente e logicamente il modo in cui la Commissione applica (e intende applicare) il principio di precauzione alla propria gestione dei rischi e, in secondo luogo, definire orientamenti applicativi basati su principi ponderati e logici.
Auspichiamo inoltre che la comunicazione contribuisca a diffondere una maggiore comprensione della gestione dei rischi e a dissipare il timore che il principio di precauzione possa essere utilizzato in maniera arbitraria come forma dissimulata di protezionismo commerciale.
Il punto di partenza della Commissione nell'applicare il principio di precauzione è la necessità di garantire un alto livello di protezione nei settori della salute dell'ambiente, dell'essere umano, degli animali e delle piante.
Naturalmente questo obiettivo non può essere usato per giustificare misure arbitrarie o irrazionali, ma è possibile agire anche qualora la scienza non offra certezze.
Di conseguenza, il principio di precauzione non comporta la politicizzazione della scienza, come qualcuno ha affermato, ma ci induce a scegliere fra scienza e politica.
La decisione iniziale di applicare il principio di precauzione dipende essenzialmente dal livello di protezione desiderato e dal livello di rischio che i centri decisionali sono disposti ad accettare per la società.
Tale decisione è dunque, per sua stessa natura, politica.
Tuttavia, le misure che si possono successivamente adottare devono ovviamente rispettare i principi generali applicabili alla gestione dei rischi e gli orientamenti per applicare il principio di precauzione sono quindi l'elemento essenziale del documento.
Le misure adottate devono essere proporzionali al livello di protezione scelto - e quindi non serve una mazza per schiacciare una nocciolina.
Non vi dev'essere discriminazione alcuna nel processo applicativo, cioè le misure non devono operare distinzioni in base all'origine geografica.
E infine esse devono essere coerenti con misure simili adottate in precedenza.
Per esempio, se un prodotto è stato approvato, si dovranno approvare prodotti simili.
Le misure si basano sull'esame dei benefici e dei costi potenziali dell'azione o dell'assenza di azione; quindi le misure devono garantire la redditività dei costi ed essere soggette a revisione alla luce dei nuovi dati scientifici. Infine, devono indicare chiaramente il soggetto che deve produrre le prove scientifiche necessarie a una valutazione dei rischi più globale, cioè a chi spetti l'onere della prova.
Tutti questi elementi devono essere applicati congiuntamente.
E' anche importante tener conto che esiste un'ampia gamma di misure che possono essere adottate applicando il principio di precauzione come, per esempio, un programma di ricerca, campagne di informazione pubblica, raccomandazioni eccetera.
L'applicazione del principio di precauzione non implica quindi automaticamente un divieto.
Questa comunicazione non crede certo di poter dire l'ultima la parola sull'argomento; è la prima volta però che la Commissione espone il principio e la sua applicazione in maniera articolata.
Definendo nei dettagli il modo in cui la Commissione applica (e intende applicare) il principio di precauzione, speriamo di poter chiarire la situazione a livello comunitario e contribuire al dibattito in corso in ambito europeo e internazionale.
Signor Presidente, signora Commissario, grazie per la dichiarazione.
Vorrei porre tre brevissime domande.
Primo: abbiamo dovuto attendere a lungo che la Commissione adottasse una posizione concordata sul principio di precauzione e in passato non era affatto chiaro se la Commissione parlasse con una voce sola.
Quanto lei ha dichiarato oggi rispecchia anche l' opinione dei suoi colleghi, ossia il Commissario all' industria, il Commissario al commercio estero, il Commissario alla concorrenza e il Commissario al mercato unico?
Sono certa che mi risponderà di sì, però vorrei che mi dicesse anche se i suoi colleghi sono consapevoli delle conseguenze.
Seconda domanda al Commissario signora Wallström: quando comincerà ad applicare tutto questo a livello legislativo, per esempio nelle norme sui prodotti chimici o nelle norme riguardanti altri settori?
Ultima domanda: saremo in grado di riconoscere dove tutto ciò sarà stato applicato a livello di legislazione?
Voglio dire, ci sarà in ogni proposta un apposito foglio in cui si dirà che il principio di precauzione è stato verificato e che si è giunti a questo risultato?
Onorevole Roth-Behrendt, la ringrazio per le sue domande.
Naturalmente la posizione che ho illustrato è quella dell'intera Commissione.
Si tratta di una comunicazione comune che abbiamo scritto in tre (David Byrne, Erkki Liikanen ed io), ma che oggi è stata approvata all'unanimità dalla Commissione.
Essa gode del vigoroso sostegno di tutti gli altri Commissari ed è stata esaminata da tutti i servizi della Commissione.
E' un documento su cui abbiamo lavorato molto e sono certa che tutti i miei colleghi sono in grado di descrivere gli orientamenti e i principi in essa contenuti.
Credo di poter dire che usiamo già questo metodo di lavoro in ambiti diversi e complessi, come, per esempio, nel campo di una nuova strategia per la chimica, e sono certa che quando si tratterà di applicare questo principio lo diremo esplicitamente.
Proprio di recente abbiamo avuto occasione di ricorrere al principio di precauzione per vietare gli ftalati nei giocattoli morbidi in PVC e naturalmente lo applichiamo in numerosi settori ambientali.
Perlopiù vi si fa ricorso quando si tratta di problemi ambientali, ma naturalmente anche quando entra in gioco la salute umana.
Cercheremo quindi di definire con estrema chiarezza i casi in cui questo principio dev'essere applicato.
Signor Presidente, signora Commissario, per quanto concerne il rapporto fra scienza da un lato e ricorso al principio di precauzione dall' altro, nella comunicazione si sostiene che il ricorso a tale principio richiede sempre una decisione politica in caso di mancanza di evidenze scientifiche.
Con questa affermazione si attribuisce grande potere alla scienza.
Possiamo chiederci chi siano gli esperti che forniranno la documentazione richiesta e che posizione difenderanno.
Nella comunicazione si legge, inoltre, che anche una minoranza di esperti scientifici sufficiente e riconosciuta può invocare il principio di precauzione.
Vorrei sapere allora qual è la definizione di minoranza riconosciuta.
Come si può dare una descrizione di questo concetto?
Come si crea una minoranza riconosciuta?
Se poi si tratta di una decisione politica, vorrei sapere chi sarà ad adottarla.
La Commissione?
Il Consiglio?
Quale sarà il ruolo assegnato al Parlamento europeo?
Qual è il ruolo dei comitati scientifici?
Quale sarà il ruolo delle autorità in campo alimentare che verranno designate fra breve?
Infine, il processo decisionale avverrà all' insegna della trasparenza e della pubblicità?
Questi sono i tre quesiti che vorrei porre.

E' proprio così, signor Presidente, i problemi sono stati molti, complessi e talvolta oscuri, ma cercherò ugualmente di rispondere.
A chi toccherà decidere e quali sono i centri decisionali?
Dipende da chi ricopre il ruolo di legislatore; fa parte della gestione dei rischi.
Bisognerà, per esempio, considerare le preoccupazioni dell'opinione pubblica su uno specifico problema e giudicare in base alle prove scientifiche disponibili per un determinato caso.
E' vero, tuttavia, che non è necessaria una forte maggioranza della comunità scientifica per ricorrere al principio di precauzione; è sufficiente che vi siano prove avanzate da una minoranza, oppure che la scienza non sia in grado di dare risposte precise.
In questo modo, si mantiene un equilibrio fra l'uso di questo principio come strumento politico e la scienza.
Non è sempre facile descrivere con precisione lo svolgimento di questo processo, ma non si tratta affatto di cambiare il metodo scientifico.
Ricorriamo agli esperti per acquisire la maggior quantità possibile di informazioni e fatti scientifici prima di prendere una decisione e mi pare che anche in futuro sarà bene comportarsi in questo modo.
Questo metodo va considerato come uno strumento per la gestione dei rischi: bisogna decidere, per esempio, se si deve permettere che la popolazione sia esposta a qualche rischio, oppure se si vuole proteggere l'ambiente.
E' quindi necessario tener conto dei dati scientifici disponibili.
Bisogna valutare tutti questi fattori e valutare quel che ci dice la scienza, per poi decidere se adottare o meno una misura, se agire o meno.
Non vi è dunque una risposta a tutte le domande, ma questo non muta il sistema scientifico di cui oggi disponiamo, né il modo in cui oggi ricorriamo agli esperti.
Signor Presidente, avrei una domanda relativa a un caso concreto e reale in cui potrebbe essere applicato il principio di precauzione.
Riguarda le sostanze ignifughe addizionate al bromo.
Il problema viene alla ribalta solo ora, con elevate concentrazioni tanto nell'ambiente, quanto nell'organismo umano.
Molti sostengono che tali sostanze comportino gravi rischi, altri invece tendono a minimizzare.
Recentemente, in seno al Consiglio, sia Svezia che Danimarca hanno esortato la Commissione a prendere l'iniziativa di vietare le sostanze ignifughe al bromo.
Mi domando pertanto se un simile divieto sia in preparazione e se tale iniziativa non potrebbe inquadrarsi perfettamente nella vostra visione del principio di precauzione stesso.

Signor Presidente, ringrazio l'onorevole Sjöstedt per avere posto questa domanda: il problema delle sostanze ignifughe addizionate al bromo è un problema serio.
E' stato sollevato recentissimamente in seno al Consiglio "ambiente" da una serie di ministri che chiedono alla Commissione di studiarne i termini e di indicare come intervenire.
Ora stiamo esaminando la questione per stabilire quale sia l'attuale stato delle conoscenze in materia e che cosa si possa fare.
Desidero tuttavia ricordare che il ricorso al principio di precauzione non è necessariamente sinonimo di divieto e di messa al bando totale.
Può essere ipotizzata una serie di provvedimenti diversi: non si può parlare immediatamente di divieto.
Per quanto attiene ora alle sostanze ignifughe addizionate al bromo, può darsi che, col tempo, si giunga a un loro divieto, ma è importante rammentare che il principio di precauzione consente di fare ricorso all'intera gamma degli interventi politici e dei provvedimenti possibili.
Si tratta di un problema della massima attualità.
La Commissione dovrà svolgere il proprio lavoro esaminando scrupolosamente la questione prima di esprimersi in merito al da farsi.
Lei ha detto che il principio di precauzione non dovrebbe divenire una forma dissimulata di protezionismo commerciale.
Vi è accordo su questo punto sulle due sponde dell'Atlantico?
Credo che avremo dei problemi, soprattutto per la carne agli ormoni e le colture geneticamente modificate.
Siamo sicuri che su questo principio l'interpretazione degli americani coincida con la nostra?
Signor Presidente, sono lieta di poter comunicare che a Montreal abbiamo sottoscritto proprio un protocollo sulla sicurezza biologica.
In quella sede, siamo riusciti a raggiungere un consenso internazionale attorno alla definizione del principio di precauzione.
Credo che l'essere riusciti a firmare quel protocollo rappresenti un deciso passo in avanti.
Ritengo che esso farà scuola in vista di future discussioni intorno al principio di precauzione e che potrà fungere da esempio di interpretazione di detto principio, principio cui è riconosciuto un ruolo di strumento tanto importante quanto efficace.
Signor Presidente, avrei due domande che cercherò di esporre con la massima brevità.
Il mio primo quesito riguarda l'applicazione del principio di precauzione.
Mi pare di capire che sussistano alcune incertezze in ordine alla sua interpretazione.
Occorre forse condurre anzitutto una valutazione di rischio, comprensiva di analisi dei costi e dei benefici?
Se così è, lo trovo davvero inquietante, perché proprio l'analisi dei costi e dei benefici non doveva affatto essere utilizzata come criterio per decidere se ricorrere o meno al principio di precauzione: è il principio di precauzione ad avere la precedenza.
Il mio secondo quesito riguarda l'onere della prova.
Ricordo la presentazione del Commissario, signora Margot Wallström, alla commissione parlamentare.
In quella sede, aveva affermato l'intenzione di invertire l'onere della prova.
Ciò significa che sarà il fabbricante di un dato prodotto a dover dimostrare se questo è pericoloso o meno.
Vorrei sapere se ciò è previsto nel documento presentato ora dalla Commissione.
Grazie, onorevole Schörling.
Lei si pone due interrogativi importanti e colgo subito l'occasione per chiarirli.
No, non occorre iniziare dall'analisi dei costi e dei benefici, ma occorre anzitutto basarsi sulla valutazione delle conoscenze a disposizione, ossia di ciò che dice la scienza, rapportandolo ai rischi stimabili per l'ambiente, per la salute umana o animale.
Per contro, quando un dato provvedimento è già stato deciso, occorrerebbe optare per soluzioni efficienti sul piano dei costi, per evitare che vengano presi provvedimenti inopportuni quanto a efficacia.
Non si inizia, quindi, dall'analisi dei costi e dei benefici.
Il secondo quesito posto riguarda l'inversione dell'onere della prova.
E' vero che, in alcuni casi, tale inversione si impone.
Ho utilizzato l'esempio della strategia in materia di prodotti chimici per indicare un ambito in cui detta inversione andrebbe operata.
Ma non si tratta che di uno degli ambiti pertinenti: si può anzi dire che questa comunicazione sul principio di precauzione abbia valore orizzontale e riguardi tutti i settori specifici di intervento.
Ecco perché l'inversione dell'onere della prova o le sue modalità non vengono discusse specificamente in questo contesto: è un tema che riguarda il processo decisionale e le relative basi.
E' comunque del tutto corretto affermare che in materia, per esempio, di sostanze chimiche occorre assicurare l'inversione dell'onere della prova.
Signor Presidente, io penso che il principio di precauzione, perché funzioni, dovrebbe essere abbastanza radicale, altrimenti ci si perde, sempre, nei tortuosi labirinti delle interpretazioni.
Facciamo un esempio: si dimostra che un anticrittogamico fa nascere dei bambini ciechi; è dunque teratogeno.
Molto bene, questo è un anticrittogamico, un antimuffa.
Chi ha dimostrato l' effetto teratogeno è un solo laboratorio inglese, forse però l' unico che ha fatto delle prove.
Orbene, secondo me, il principio di precauzione, dato che c' è una minaccia così grave per la salute, impone che il prodotto venga tolto immediatamente dal commercio, come ha fatto per esempio la Nuova Zelanda.
Allora voglio fare questa domanda: quando è in gioco la salute umana, oppure gravi effetti sulla salute umana sono possibili, si deve fare forse l' esame dei costi/benefici?
Il costo di un bambino cieco è troppo alto, secondo me; non ci sono benefici che possano compensarlo.
Voglio sapere quindi se, in definitiva, in questo caso il principio di precauzione come l' intende lei, signora Commissario, presupporrebbe che il prodotto, fino a prova contraria apportata da altri laboratori, venisse comunque escluso dal commercio.
Signor Presidente, sono la prima a desiderare che il principio di precauzione venga applicato in modi tali da garantire una radicale salvaguardia della salute umana e dell'ambiente.
E' chiaro che non posso prendere posizione nei confronti dello specifico caso del prodotto qui menzionato, ma, non appena rientrerò, provvederò a farmi trasmettere informazioni al riguardo.
La realtà è che numerosissimi Stati membri, e naturalmente altri paesi ancora, hanno preso provvedimenti per tutelare la salute della propria popolazione con modalità tali da fare uso del principio di precauzione, anche se non sempre lo si è denominato così.
Naturalmente non si tratta precipuamente di una questione di costi.
Anzi, i costi per la società possono divenire enormi proprio in assenza di un determinato provvedimento.
Non si può nemmeno pensare di valutare il costo di una vita umana rispetto al costo di un certo provvedimento, ma mi pare evidente che, al momento di decidere un provvedimento, le alternative operative sono solitamente più di una e occorre dunque verificare quale di esse possa dare i risultati migliori.
Non posso fare a meno di raccontare un caso in cui questa espressione è stata utilizzata da persone dalle quali, probabilmente, non ci si aspetterebbe di sentir parlare di "efficacia in termini di costi".
Durante una visita in Africa, in un ospizio per malati di AIDS, ho incontrato due suore cattoliche irlandesi che si prendevano cura dei malati terminali.
Erano le prime a dire che occorre pensare ogni giorno a compiere sempre la scelta più efficace sul piano dei costi "perché i mezzi devono bastare per curare questi poveri pazienti: dobbiamo dunque prestare la massima attenzione al modo in cui utilizziamo le risorse".
Credo che se ne possa trarre un insegnamento.
Occorre sempre assicurarsi che le risorse siano utilizzate nel modo più efficace possibile, affinché la loro utilità sia quanto più possibile vasta.
Non è quindi vero che l'analisi dei costi e dei benefici deve costituire la base di partenza, come peraltro illustrato in questa comunicazione.
Occorre verificare le informazioni messe a disposizione dalla scienza e utilizzarle come prezioso strumento di intervento a tutela dell'ambiente e della salute umana.
Signor Presidente, è veramente un grandissimo privilegio avere una seconda opportunità di rivolgere domande al Commissario!
Signora Commissario, riprendo il primo quesito che le ho posto, forse all' apparenza un po' scherzosamente, sulla posizione dei suoi colleghi.
Lei mi ha risposto così come mi aspettavo che facesse.
Vorrei ora collegare la mia domanda a un' altra, formulata dall' onorevole Goodwill, sul nostro rapporto tra il principio di precauzione e il mondo esterno all' Unione europea.
La mia non è una domanda peregrina.
Lei ha detto giustamente che il principio di precauzione è necessario proprio laddove la scienza non è ancora in grado di fornirci prove.
Ma come possiamo essere certi che non renderemo la nostra posizione attaccabile, per esempio da parte dei nostri partner negli Stati Uniti, sapendo tra l' altro che in questi casi il Protocollo sulla bio-sicurezza non ci può tutelare?
Come possiamo essere certi che i suoi colleghi responsabili della politica industriale e del commercio estero non le faranno lo sgambetto, come già successo in passato con i suoi predecessori?
E' proprio questo il problema da risolvere, perché altrimenti, signora Commissario, non avremmo nessun bisogno di discutere del principio di precauzione!
Signor Presidente, ritengo fondamentale richiamarmi agli orientamenti contenuti in questa comunicazione per respingere le affermazioni di chi sostiene che noi invariabilmente faremmo uso di questo principio a fini protezionistici.
Sono certa che vi saranno ulteriori conflitti, per esempio con gli Stati Uniti: non facciamoci illusioni al riguardo.
Da quando abbiamo firmato il protocollo di Montreal, disponiamo tuttavia di un riconoscimento internazionale e di una definizione comune contenuta in un protocollo che tratta di ambiente, salute e commercio.
Si tratta pertanto di un buon esempio.
E' inutile illudersi che in futuro non vi saranno più conflitti, ma ora possiamo dimostrare che il principio di precauzione non viene applicato in modo arbitrario.
Esistono una serie di orientamenti al riguardo, mentre è ben radicato presso le opinioni pubbliche il consenso circa l'uso del principio di precauzione, come la nostra comunicazione afferma chiaramente.
La ringrazio, signora Commissario.
L' attenzione portata al principio di precauzione politica ha fatto sì che ne abbiamo discusso per quasi due ore e adesso questo tema è considerato, per così dire, più di ordinaria amministrazione, anche se, come abbiamo potuto constatare dagli interventi, dalle domande e dalle risposte, è un argomento cui si attribuisce una notevole importanza.
La discussione è chiusa.
Conferenza intergovernativa
L' ordine del giorno reca la relazione (A5-0018/2000), presentata dagli onorevoli Dimitrakopoulos e Leinen a nome della commissione per gli affari costituzionali, sulla convocazione della Conferenza intergovernativa [14094/1999 - C5-0341/1999 - 1999/0825(CNS)].
Signor Presidente, anzitutto ringrazio la Presidenza portoghese e la Commissione per i preziosi contatti avuti nell' ultimo periodo, nonché l' onorevole collega e correlatore Leinen per l' ottima collaborazione assicuratami.
Signor Presidente, onorevoli colleghi, la Conferenza intergovernativa che sta per iniziare riveste grande importanza, in senso generale e specifico, in vista del prossimo ampliamento.
Dai suoi lavori emergeranno la struttura e la metodologia con cui opererà l' Europa del XXI secolo.
Per permettere all' Unione europea del futuro di operare in modo più efficace e democratico e con assoluta trasparenza, è ovviamente necessaria un' ampia e profonda riforma delle sue Istituzioni e del suo modus operandi.
La condizione sine qua non per il successo della riforma è rappresentata dall' ordine del giorno dei lavori della CIG.
Dalle decisioni prese al Vertice di Helsinki si evince che l' ordine del giorno concordato non è soddisfacente e non garantisce i necessari e sostanziali cambiamenti volti a creare un' Europa più funzionale, efficace, democratica e trasparente.
L' ordine del giorno, infatti, si limita all' analisi di tre sole questioni che, in modo disorganico, si occupano della struttura e del funzionamento di due Istituzioni comunitarie soltanto.
Non mi soffermerò su tale problematica perché è nota a tutti.
La mia affermazione è giustificata, da un lato, dalle continue istanze espresse dai cittadini europei spesso in modo molto energico e, dall' altro, dalle enormi conseguenze della grande impresa in cui si è già imbarcata l' Unione europea, cioè l' ampliamento.
Tenuto conto di ciò, la nuova CIG non può non includere nell' ordine del giorno la garanzia del regolare funzionamento di tutte le Istituzioni dell' Unione e non solo di alcune, come pure le questioni che hanno un' indubbia visibilità e un impatto quotidiano sui cittadini europei.
Signor Presidente, onorevoli colleghi, in occasione di numerosi dibattiti e delle relazioni sinora discusse, il Parlamento si è schierato apertamente a favore della convocazione della CIG, nella quale chiedo che vengano incluse specifiche questioni volte a completare e migliorare la riforma di tutte le Istituzioni - lo ribadisco -, nonché le problematiche che interessano direttamente i cittadini europei, come per esempio la sanità, l' energia, la cultura, i trasporti e il turismo.
Resta ancora da discutere l' opportunità di estendere l' ordine del giorno. A tale proposito, desidero lodare l' atteggiamento politico tenuto dalla Presidenza portoghese che, dinanzi al Parlamento, si è più volte impegnata a compiere i necessari sforzi in tale direzione.
D' altronde, l' eventuale estensione dell' ordine del giorno non deve pregiudicare l' importanza che ogni Stato membro deve attribuire alla CIG, poiché il quadro istituzionale su cui si baserà l' Europa del futuro rappresenta il fondamento dell' integrazione europea ed è quindi una questione della massima importanza per ciascun paese dell' Unione.
Signor Presidente, onorevoli colleghi, alla luce di ciò chiedo all' Assemblea di approvare il parere presentato dall' onorevole Leinen e dal sottoscritto, affinché il giorno 14 febbraio comincino i lavori della CIG, ove i nostri rappresentanti, onorevoli Brok e Tsatsos, affronteranno un arduo compito sulla scorta del parere conforme del Parlamento.
Ciò vale anche per la Commissione e colgo l' occasione per ringraziare di nuovo il Commissario Barnier per i suoi contatti con il Parlamento e per le sue proposte molto costruttive.
Signor Presidente, il gruppo del partito popolare europeo non è soddisfatto del risultato del Consiglio europeo di Helsinki.
L' ordine del giorno ci è sembrato esiguo perché avremmo voluto che ci si concentrasse sul Trattato, con particolare attenzione al protocollo sulle Istituzioni dell' Unione.
A Helsinki i governi hanno concordato che, fino a quando l' Unione sarà composta da meno di 21 Stati, sarà sufficiente una riforma minima; in realtà, occorrerebbe una riforma profonda.
Lo stesso Consiglio europeo di Helsinki ha approvato l' ampliamento a tredici nuovi Stati membri.
Esiste evidentemente una contraddizione fra l' apertura di negoziati d' adesione e la volontà di una riforma minima.
La nostra attenzione si rivolge invece al Trattato e vogliamo che l' ordine del giorno della prossima Conferenza intergovernativa permetta di giungere a una riforma più profonda dell' Unione.
Signor Presidente, questo dibattito ha luogo oggi perché non abbiamo voluto rinviare l' inizio della Conferenza.
Avremmo potuto farlo; avremmo potuto votare il 17 di questo mese e la Conferenza non avrebbe potuto cominciare il 14.
Tuttavia, non l' abbiamo fatto perché desideriamo lanciare un segnale politico chiaro ai governi e ai paesi candidati all' adesione riguardo alla nostra volontà di procedere a questa riforma proprio per facilitare l' ampliamento.
Sono lieto di poterlo dire alla Presidenza portoghese, che ha acquisito grande credito agli occhi dell' Aula.
La Presidenza portoghese condivide molte aspirazioni di questo Parlamento e si è impegnata fare il possibile perché l' ordine del giorno della Conferenza intergovernativa sia rimpolpato con altri temi assolutamente necessari.
Quest' aspirazione del Parlamento europeo, signor Presidente, non è un' aspirazione interessata.
Il Parlamento europeo uscirà comunque politicamente rafforzato dal Trattato derivante da questa Conferenza intergovernativa, per una semplice ragione: la Conferenza, secondo quanto convenuto a Helsinki, esaminerà su quali argomenti si passerà dall' attuale decisione all' unanimità alla decisione per maggioranza qualificata.
E' quindi destinato ad aumentare il numero di temi sui quali si deciderà a maggioranza qualificata.
E' ormai patrimonio comunitario che nelle questioni legislative per cui si decide a maggioranza qualificata vi sia anche la codecisione del Parlamento.
Un' estensione del voto per maggioranza qualificata comporterà pertanto un ampliamento della codecisione del Parlamento.
Tuttavia, questo Parlamento non assolverebbe il suo compito di Istituzione europea sovranazionale se ignorasse il disegno politico dell' Unione, che esige l' inserimento di altri temi; per esempio, quelli relativi all' introduzione nel Trattato delle questioni concernenti la sicurezza e la difesa.
Si tratta di temi per i quali, di recente, sono stati compiuti molti passi avanti, ma che dovranno trovare posto nel Trattato.
Lo stesso dicasi per la Carta dei diritti fondamentali dell' Unione europea, alla cui redazione si è cominciato a lavorare ieri, peraltro in modo molto positivo.
Ci adopereremo affinché si comprenda chiaramente che essere europei è un vantaggio e che il cittadino europeo gode di diritti fondamentali vincolanti per le Istituzioni dell' Unione.
Pertanto, signor Presidente, le nostre proposte, che si concretizzeranno in un' altra relazione, insieme alle proposte della Commissione, che ha preparato un eccellente documento - mi fa piacere dirlo al Commissario Barnier - saranno documenti della Conferenza.
Ma di questo parleremo un altro giorno.
Oggi siamo qui per dare il via libera alla convocazione di questa Conferenza ed è quanto farà il gruppo del partito popolare europeo.
Signor Presidente, posso dichiarare che il gruppo socialista sosterrà il progetto di parere presentato dai relatori a nome della commissione per gli affari costituzionali.
Esprimiamo un parere positivo sulla convocazione della Conferenza intergovernativa; in effetti, siamo stati colpiti dall'atteggiamento della Presidenza portoghese che ha fatto sua la nostra richiesta di ampliare l'ordine del giorno della CIG.
L'espressione i "left-over di Amsterdam" non è tra le più felici, in quanto non di avanzi si tratta, ma di temi della massima importanza; chiamiamoli piuttosto le prime tre voci all'ordine del giorno della CIG.
Importanti come sono, questi argomenti sono già stati esaminati dettagliatamente dai nostri Stati membri durante l'ultima CIG.
In quella sede, non si à raggiunta alcuna conclusione in proposito, ma certamente non saranno necessari altri nove mesi di studio: serve invece un accordo politico.
Per arrivare a una soluzione basterà chiudersi in una stanza per nove minuti, o magari per nove ore in caso di difficoltà, ma sicuramente non ci vorranno nove mesi.
In queste circostanze, sarebbe sciocco non ampliare l'ordine del giorno.
Ci sono altre questioni che si potranno esaminare con profitto, soprattutto mentre siamo in procinto di ampliare l'Unione a un così gran numero di nuovi paesi.
Non chiediamo la luna, ossia non chiediamo una CIG stile Maastricht in cui discutere cento cose diverse; ci sono però sei, sette, otto o forse nove punti che sarebbe opportuno e utile affrontare.
Il tempo non manca.
Ricordate la CIG che condusse all'Atto unico europeo: durò soltanto cinque mesi, mentre la CIG che precedette l'imponente Trattato di Maastricht durò un anno.
Soltanto per il Trattato di Amsterdam ci è voluto un anno e mezzo, ma in quel caso tutti sapevano che, se si voleva ottenere qualche risultato da quella CIG, bisognava aspettare i risultati delle elezioni in Gran Bretagna; si è trattato dunque di un motivo ben differente.
Un anno è un periodo più che sufficiente per trattare numerosi e differenti problemi; tanto più quindi dovrebbe bastare per affrontare i pochi punti cruciali che vogliamo aggiungere all'ordine del giorno.
Sono lieto di constatare che la Commissione condivide la nostra opinione.
La Commissione ha appena pubblicato il proprio parere e ha fatto esattamente ciò che il Parlamento le chiedeva: ha presentato una proposta completa ed organica che contiene gli articoli di un vero e proprio progetto di trattato.
Ringrazio la Commissione per il suo operato anche se, naturalmente, non condivido pienamente tutto quello che essa propone.
Nelle proposte della Commissione mi sembra di riscontrare qualche lacuna, tuttavia essa ha svolto un lavoro prezioso per il quale voglio rendere omaggio al Commissario Barnier che oggi è qui presente.
La Commissione ha reso comprensibili all'opinione pubblica alcuni dei temi cruciali su cui dovremo lavorare in questa CIG e questo è sicuramente un risultato positivo.
Il Parlamento, la Presidenza del Consiglio e la Commissione si adoperano insieme per l'ampliamento dell'ordine del giorno.
Signor Presidente del Consiglio, le auguro con tutto il cuore di aver successo nel suo tentativo di convincere il Consiglio europeo ad approvare quest'ordine del giorno, in modo che nel giorno di San Valentino la CIG abbia inizio sotto buoni auspici e che lei possa condurla, entro la fine di quest'anno, a una positiva conclusione, anche durante la Presidenza francese.
Non dobbiamo più temere la limitazione dell'ordine del giorno della CIG: questa è una delle conclusioni politiche che dobbiamo trarre dalla grave decisione, adottata ieri dai 14 Stati membri, di congelare in pratica ogni rapporto con un loro partner.
E' perciò impossibile che quegli stessi Stati membri, in occasione della CIG, non riescano a dare un significato operativo alla tutela e alla promozione dei diritti fondamentali.
Nell'ambito della Convenzione che sta elaborando la Carta, è già abbastanza strano vedere i rappresentanti di alcuni Stati membri, soprattutto la Gran Bretagna e la Francia, che cercano di dimostrare che una Carta vincolante equivarrebbe a violare la sovranità nazionale.
E' vitale che la CIG contribuisca a far accettare l'inserimento di un regime dei diritti fondamentali nel Trattato.
In parte, ciò favorirebbe l'accesso dei cittadini alla Corte.
Inoltre, sta all'Unione stessa aderire alla Convenzione europea.
E, infine, i parlamenti e partiti politici nazionali dovranno assumere un ruolo più forte nell'ambito dell'attività europea, e condividere la responsabilità di costruire una democrazia parlamentare europea.
Il mio gruppo accoglie con estremo favore la CIG e contribuirà in ogni modo al processo di riforma del Trattato.
Signor Presidente, il gruppo Verde/Alleanza libera europea ritiene che la decisione del Parlamento europeo di precipitarsi a dare il suo parere sulla Conferenza intergovernativa neutralizzi il significato politico di richiesta di confronto con il Consiglio e lo renda, alla fine, piuttosto irrilevante.
Avremmo preferito avere qualche idea più chiara sull' ordine del giorno, qualche assicurazione in più sul metodo prima di dare il nostro parere e, francamente, non abbiamo molto apprezzato la scortesia che la Presidenza portoghese ha fatto al Parlamento europeo fissando l' inizio della Conferenza intergovernativa per il giorno di San Valentino, primo giorno della tornata di Strasburgo.
Io credo inoltre che, essendo questo parere abbastanza rilevante, lo possiamo anche votare, e, infatti, la maggioranza del nostro gruppo lo voterà.
Voglio tuttavia sottolineare il fatto che è abbastanza crudele vedere le poche passioni che questa riforma suscita.
Gli eventi in Austria dimostrano, in maniera chiarissima, la necessità di una forma, di una struttura della democrazia in Europa, della definizione di principi sui quali tutti gli Stati membri devono basarsi.
Duole anche pensare che l' iniziativa nei confronti dell' Austria è in realtà frutto di un' intesa fra governi e che, comunque, l' Unione europea e le sue Istituzioni non avrebbero avuto i mezzi e il consenso per agire, per prevenire e correggere il corso delle cose.
Io credo che su questo noi dobbiamo agire, questo noi dobbiamo fare nella Conferenza intergovernativa, e spero vivamente che il Parlamento europeo non esaurisca in questo parere, dato di malavoglia, la sua azione di pressione nei confronti del Consiglio e degli Stati membri per fare in modo che questa Conferenza intergovernativa non sia un mero esercizio tecnico ma susciti quelle passioni che abbiamo visto, comunque, agitarsi in questo Parlamento qualche ora fa.
Signor Presidente, signor Presidente del Consiglio, signor Commissario, onorevoli colleghi, credo non si possa ribadire mai abbastanza che le decisioni adottate dal Consiglio in merito all' ordine del giorno della Conferenza intergovernativa sono assolutamente inaccettabili dal punto di vista politico; anzi, mi spingo a dire che sono addirittura vergognose.
Stiamo vivendo, infatti, un momento di portata storica, in cui sono in fase di avvio, oppure già in corso, negoziati con ben dodici paesi; stiamo vivendo tutti insieme una situazione da cui nascerà, entro breve, un' Europa unita ed integrata.
Ma l' Unione come potrà allargarsi se noi non predisponiamo già adesso - cioè prima dell' ampliamento - tutte le condizioni necessarie?
Per questo motivo il nostro gruppo è favorevole alla Conferenza intergovernativa: riteniamo che essa sia irrinunciabile e urgente e ci auguriamo che possa effettivamente portare a risultati tali da rendere possibile un pronto ampliamento dell' Unione europea.
Il nostro gruppo, signor Presidente, ha preso atto con piacere dell' insoddisfazione espressa dalla Presidenza in carica del Consiglio sulla situazione attuale.
Può quindi star certo che anche il gruppo confederale della sinistra unitaria europea/sinistra verde nordica si impegnerà affinché l' Unione assolva finalmente i suoi compiti.
E' in gioco nulla di più e nulla di meno del futuro dell' Europa; ma a essere in gioco è soprattutto un' Europa che i cittadini sentono realmente come propria perché possono contribuire a forgiarla e perché vedono che la politica di quest' Europa prende in seria considerazione le preoccupazioni e i bisogni, i problemi e le questioni che li toccano quotidianamente.
Bisogna farla finita una volta per tutte con le politiche decise dietro porte chiuse, con le consultazioni svolte di nascosto.
Perciò è necessaria la trasparenza.
Credo che lei, in veste di Presidente in carica del Consiglio, dovrebbe adoperarsi per impedire che, come successo finora, il treno continui la sua corsa lasciando i cittadini sui binari, quasi fossero una massa di ignoranti in materia di Trattati.
Riteniamo che sia imprescindibile non solo fare tutto il possibile per informare ampiamente i cittadini sull' andamento e sui risultati della Conferenza intergovernativa, ma anche e soprattutto coinvolgerli direttamente nell' intero processo di riforma.
Pensiamo anche che coloro cui spettano le decisioni politiche debbano finalmente guardare al di là del proprio naso e chiedere ai cittadini tramite referendum, dopo la conclusione della Conferenza intergovernativa, se sono d' accordo sul modo in cui la loro Europa si svilupperà in futuro.
Solo così potremo avere veramente un' Europa dei cittadini, e potremo avere veramente una qualità del tutto nuova nella legittimazione democratica dell' Unione.
Vorrei ora affrontare apertamente un' altra questione cruciale concernente la democrazia.
In qualità di membro del comitato che ha iniziato a lavorare alla Carta dei diritti fondamentali, desidero chiarire senz' ombra di dubbio che per il mio gruppo e per me non è sufficiente che la Carta sia presentata in pompa magna.
Cosa direbbero, infatti, i cittadini dell' Unione se si vedessero riconosciuti, con tutti i crismi dell' ufficialità, dei diritti che poi però non potrebbero far valere a livello individuale?
No, penso che un evento del genere non farebbe altro che aggravare ulteriormente la crisi di credibilità dell' Unione.
La scarsa affluenza alle urne in occasione delle elezioni europee dovrebbe essere per noi tutti un vero campanello d' allarme.
Ciò di cui abbiamo bisogno sono diritti visibili per tutti e per ognuno, e la Carta dei diritti fondamentali deve diventare una norma giuridica vincolante per tutte le persone che vivono nell' Unione, per tutti i suoi cittadini.
Dovremmo lavorare di comune accordo per giungere a questo obiettivo, che è nell' interesse dei cittadini, e mi attendo dalla Conferenza intergovernativa che alla fine dell' anno siano riconsiderate le decisioni prese al riguardo a Colonia.
Certo che sono in gioco anche l' efficacia di decisioni, nonché l' efficienza delle Istituzioni di un' Unione con ventisette o più Stati membri.
Ma una misera mini-riforma, come prevede di fare il Consiglio, non basta per dare una risposta a queste esigenze e quindi tutte le Istituzioni vanno sottoposte a una valutazione.
Abbiamo bisogno di cambiamenti coraggiosi, senza dimenticare, nel contempo, che occorre dedicare la massima attenzione alla questione dell' uguaglianza di diritti tra paesi piccoli e grandi, e lo sottolineo in particolare in veste di deputata di un paese grande.
Ringrazio la Commissione per le proposte che ha presentato e sono certa che anche il Parlamento europeo avvierà ampie discussioni con i cittadini europei su tutte le questioni che avete sollevato.
Vorrei ora affrontare un ultimo aspetto.
Nella posizione del Parlamento si chiedono esplicitamente modifiche del Trattato nel settore della politica economica.
Di fatto, a seguito della globalizzazione delle economie e, in particolare, dell' introduzione dell' euro e del Patto di stabilità collegato alla moneta unica, diventa necessario non solo chiedere nuovi processi decisionali, bensì anche e soprattutto avere il coraggio di riconsiderare criticamente le politiche attuate finora dall' Unione.
E' in gioco un' Europa in cui sia garantita la giustizia sociale.
Un' Europa che assicuri la giustizia sociale è un' esigenza che non ha perso nulla della sua attualità, poiché realizzarla significa innanzitutto porre al centro della politica dell' Unione, in modo mirato, la lotta contro la disoccupazione di massa e contro la povertà.
Per tali motivi, la realizzazione di questa visione politica presuppone, a mio parere, anche il coraggio di modificare l' articolo 4 del Trattato sull' Unione che descrive l' Unione europea, secondo un' impostazione classico-neoliberale, come un' economia di mercato aperta e di libera concorrenza.
In questa stessa visione politica, un ruolo importante spetta, secondo me, all' articolo 105 dello stesso Trattato, poiché la Banca centrale europea deve ricevere una buona volta il mandato politico, previsto dal Trattato, di promuovere con la sua politica monetaria la crescita sostenibile e l' occupazione.
Signor Presidente, il gruppo Unione per l' Europa delle nazioni ritiene che debba essere rispettato l' ordine del giorno della prossima Conferenza intergovernativa come è stato definito dal Consiglio di Helsinki, ossia rigorosamente imperniato sulle questioni inerenti il processo decisionale dell' Europa allargata.
Tale ordine del giorno deve essere rispettato proprio per garantire che, prima dell' ampliamento, i lavori della Conferenza si svolgano con efficacia e rapidità.
Non possiamo pertanto associarci né al parere del Parlamento europeo, né tantomeno a quello della Commissione, in quanto volti a estendere eccessivamente l' ordine del giorno in senso negativo, ovvero nel senso della centralizzazione e della chiusura sempre più serrata del sistema europeo.
Il mio gruppo ha pertanto depositato una serie di emendamenti che, ricomposti pezzo per pezzo, formano una vera e propria risoluzione alternativa.
Affermiamo infatti che la prossima CIG deve lavorare a un sistema decisionale più rispettoso della sovranità nazionale.
Ci rammarichiamo che la Commissione, nel parere del 26 gennaio scorso, si ostini a proseguire nella solita direzione verso un' Europa uniformata che si estende a Est, un superstato centralizzato che funziona a suon di decisioni prese a maggioranza.
I federalisti forse credono che in questo modo si possa creare l' unità con la forza, ma quest' idea è del tutto ingenua.
Al contrario, in un' Europa allargata, signor Presidente, l' uniformazione forzata mediante l' uso abusivo di decisioni a maggioranza può condurre solo all' esplosione.
Inoltre, il sistema europeo centralizzato, così come si sta sviluppando e si profila distintamente, indebolisce le nazioni e in questo modo lede il patriottismo nazionale che costituisce il centro vitale della nostra volontà di difesa.
L' Europa che ne deriva non può essere più forte, ma solo più debole, poiché non riconosce più la propria identità e le cause che difende.
Per questo abbiamo sempre detto che l' ampliamento era possibile solo garantendo chiaramente la diversità e la libertà dei popoli che formano l' Europa, ovvero adottando una geometria variabile fondata sul rispetto della sovranità nazionale.
Siamo lieti di veder progredire quest' idea negli ambiti che fortunatamente sono ancora al di fuori delle competenze del Parlamento europeo e della Commissione.
L' Europa a geometria variabile è l' Europa che rispetta le democrazie nazionali e si fonda sulle nazioni, sui patriottismi nazionali e non li perseguita.
E' in quest' Europa che troveremo la volontà di difenderci contro le minacce esterne e non nelle procedure decisionali vincolanti ed eccessivamente complesse che la Commissione intende proporre nel corso della prossima Conferenza intergovernativa.
Signor Presidente, onorevoli colleghi, parlo a nome dei radicali italiani e vorrei dire al Presidente del Consiglio che avrà constatato qual è l' opinione del Parlamento.
Non a caso l' ultimo intervento è stato anche l' unico che ha condiviso caldamente - lo dico senza minimamente ironizzare sulla posizione, del tutto rispettabile, del collega Berthu e del suo gruppo - ma non è un caso che la decisione del Consiglio europeo sia sostenuta da coloro che sono in questo Parlamento, in fondo, perché si battono contro - cosa del tutto rispettabile - un' ulteriore integrazione europea.
Questo è il messaggio che il Parlamento manda al Consiglio.
Mi auguro che la Presidenza portoghese - ai complimenti sulla quale anch' io mi associo - possa essere portatrice del messaggio di questo Parlamento e portatrice del risultato dei nostri lavori compromissori sull' altare di San Valentino, ma comunque, domani, noi daremo un parere negativo sull' ordine del giorno della CIG.
Deve essere molto chiaro questo messaggio; è questo il modo col quale noi interpretiamo il voto che daremo domani.
Noi diamo un parere - tecnicamente, giuridicamente necessario - per convocare la CIG il 14 febbraio, ma diamo un parere negativo sul suo contenuto.
Basta prendere in considerazione i fatti: abbiamo visto l' Austria poco fa, ma possiamo anche guardare le borse, signor Presidente: quando, in un anno, la grande impresa dell' euro è perdente del 16 per cento sul dollaro, probabilmente, non dico un governo ma un buon padre di famiglia dovrebbe interrogarsi se è pensabile dire ai cittadini che le sole materie sulle quali trattare sono il numero dei Commissari europei o altre cose di questo tipo.
E' chiaro che l' obiettivo è più ambizioso.
Noi radicali abbiamo presentato degli emendamenti, che sottoponiamo all' Assemblea, per rafforzare questo testo, per chiedere, ad esempio, sin da ora quello che - tanto per parlare degli articoli 6 e 7 - dovrebbe essere il minimo, cioè che la Costituzione europea sia anche fatto del Parlamento europeo, che venga fatta la proposta che gli emendamenti al Trattato siano approvati dal Parlamento europeo.
Sappiamo che ci sono altri temi: ad esempio, moltissimi colleghi hanno sottoscritto, assieme a noi, la questione della sede delle Istituzioni, questione che pensiamo debba entrare a far parte di una riflessione quanto meno a livello della CIG.
In conclusione, mi auguro che il messaggio che domani daremo sarà un messaggio forte, per una volta ampio, affinché, grazie anche agli sforzi della Presidenza portoghese, si riveda quest' ordine del giorno perché altrimenti, davvero, la sfida sarebbe persa, non solo per l' immediato ma anche per molti anni in futuro.
Signor Presidente, il Presidente della Commissione non è stato molto sincero quando ha parlato la settimana scorsa della Conferenza intergovernativa.
Ha detto che ci dovrebbe essere ancora l' unanimità per le questioni sociali, ma nella bozza della Commissione si parla in modo assolutamente esplicito di decisioni a maggioranza per quanto riguarda la previdenza sociale e le imposte legate al mercato interno e ciò significa che la maggior parte dei sistemi sociali nei paesi membri potranno essere modificati da una maggioranza a Bruxelles, anche se un' Assemblea nazionale francese unanime, una Camera dei comuni britannica e una Seconda camera olandese dovessero essere contrarie.
Si colpisce al cuore la democrazia in materia di distribuzione dei redditi e di condizioni sociali dei cittadini, che sono poi i temi sui quali si vuole intervenire quando si va a votare.
Non saremo più noi elettori a poter decidere. Non saremo più noi a poter cambiare le cose il giorno delle elezioni.
Bruxelles sa fare meglio di noi.
Prodi aveva anche annunciato una maggiore apertura, ma la sua proposta di regolamento prelude a un immediato passo indietro, e questa non è solo la mia opinione, ma anche quella del Mediatore europeo.
Oggi la Commissione sta affrontando in modo indipendente la questione del rispetto della riservatezza a fronte delle richieste e delle aspettative di apertura del cittadino e, se verrà adottato il regolamento della Commissione, questa avrà il diritto di render segreta una serie di categorie di documenti senza procedere a ulteriori valutazioni concrete.
Si creerà anche un titolo giuridico di riservatezza e si renderanno segreti documenti che oggi in vari Stati membri sono pubblici.
Dietro il titolo " progresso per l' apertura" si cela dunque la possibilità di negare al pubblico l'accesso ad alcune categorie di documenti.
E' una situazione assolutamente orwelliana.
Vorrei chiedere al Presidente Prodi di non commentare mai più in quest' Aula una proposta che non possa allo stesso tempo essere messa a disposizione del pubblico per una verifica critica.
Prodi si è assicurato commenti positivi su una proposta che altrimenti sarebbe stata accolta con molte critiche, dato che, nella nuova proposta di regolamento, si descrive come un progresso il fatto che ora si concede l' accesso a tutti i documenti in possesso della Commissione, segue poi, però, un lunghissimo elenco di eccezioni e per esse vi è il titolo giuridico di riservatezza.
Nel testo francese si legge " refuse" , nell' inglese " shall" , e questo significa che la Commissione renderà segrete le informazioni che oggi, per esempio nel mio paese, sono di pubblico dominio.
Vi è poi un paragrafo, dall'applicazione elastica, sull' efficacia dei negoziati e delle Istituzioni che può essere utilizzato per qualsiasi fine, per questo...
(Il Presidente interrompe l' oratore)
Signor Presidente, onorevoli colleghi, dopo aver ascoltato la presentazione della Presidenza portoghese ho l' impressione che il nostro atteggiamento nei confronti della Conferenza intergovernativa sia fondato su considerazioni ben ponderate e sia improntato a una grande apertura.
In questo spirito, come Parlamento europeo intendiamo sfruttare le opportunità di portare i nostri temi alla Conferenza.
I lavori preparatori svolti finora dalla Commissione vanno nella giusta direzione, pur se non si spingono abbastanza in avanti, come rilevato anche nelle risoluzioni del Parlamento.
Questo è un punto su cui ci sarà ancora da discutere.
Per la Conferenza intergovernativa è d' importanza decisiva giungere all' affermazione della cosiddetta trinità, cioè capacità d' agire, legittimazione democratica e trasparenza.
Solo se questi tre requisiti si affermeranno, potremo ottenere alla fine il consenso da parte dei cittadini.
Che la capacità d' agire sia naturalmente una condizione necessaria per mettere l' Unione europea in grado di affrontare l' ampliamento è stato dimostrato in modo evidente dalla discussione che abbiamo avuto prima in quest' Aula.
L' Unione europea deve essere capace d' agire anche qualora vi sia un governo che attui un' azione di blocco totale dell' attività dell' Unione stessa.
Una simile ipotesi prova chiaramente che le decisioni a maggioranza sono una condizione fondamentale per consentire all' Unione europea di operare in qualsiasi circostanza - una condizione che assume rilevanza particolare in riferimento all' ampliamento, al settore legislativo, nonché all' adozione di trattati che comportino modifiche legislative.
Beninteso, è nostra intenzione ampliare i diritti del Parlamento europeo in tutti questi ambiti.
Come Parlamento europeo dovremo far sentire la nostra voce anche a livello di Unione economica e monetaria, poiché lì manca un controllo sufficiente.
Nelle riunioni del Consiglio ECOFIN e del Consiglio "Euro-11" , i Ministri delle finanze si presentano al mondo come se fossero un organismo intergovernativo, il che è inaccettabile.
A differenza della onorevole Kaufmann, non sono favorevole a un ampliamento dei poteri di controllo della Banca centrale europea poiché sono a favore dell' indipendenza della Banca.
Ritengo tuttavia necessario creare un adeguato controllo dal punto di vista politico.
Occorre anche realizzare un "triangolo" - Commissione, Consiglio e Parlamento - nel settore della politica estera e di sicurezza, dove finora tutto si è svolto eccessivamente sotto l' egida esclusiva del Consiglio, e mi riferisco in particolare alle misure di gestione delle crisi per le quali è competente soltanto la Commissione.
Tali questioni non hanno trovato uno spazio sufficiente all' interno del progetto globale che stiamo valutando; dobbiamo verificare se, a questo fine, sono necessarie modifiche nell' ambito della Conferenza intergovernativa.
La Presidenza portoghese del Consiglio ha detto infatti che rifletterà in merito per ottenere, ove possibile, un allargamento del proprio mandato.
Vorrei affrontare ora un altro punto importante.
Le discussioni che sono in corso in questi giorni su un governo di un paese europeo dimostrano, tra l' altro, la necessità di fissare per iscritto l' orientamento spirituale, morale, rispettoso dello Stato di diritto e rivolto al bene comune e alla comunità che l' Unione europea persegue. Anche per ciò occorre inserire nel Trattato principi giuridicamente vincolanti, poiché essi potranno fungere da importante elemento stabilizzatore.
Invito coloro che sono ancora molto incerti circa questa possibilità a considerare se non sia giunto il momento di valutare anche tale prospettiva ed avere il coraggio necessario per poter compiere progressi anche nel settore dei diritti fondamentali.
L' Unione europea non ha bisogno di strumenti nuovi, o ne ha bisogno in misura minima, né di competenze nuove; ciò di cui ha bisogno sono strumenti che le consentano di far valere le sue competenze.
Perciò dobbiamo preoccuparci che gli strumenti possano funzionare in modo tale da permetterci di svolgere in modo concreto, in nome dei cittadini, quei compiti che già oggi il Trattato formalmente ci assegna.
Credo che gli sforzi della Conferenza intergovernativa dovrebbero concentrarsi in particolare su tale obiettivo.
Se riusciremo a compiere passi in avanti in questo campo, saremo in grado di affrontare anche il compito storico rappresentato dall' ampliamento dell' Unione europea.
E' qui che occorre mettere l' accento decisivo.
Sono convinto, e mi rivolgo ai rappresentanti della Presidenza del Consiglio, che sotto la vostra guida questo percorso sarà tracciato in modo sicuramente positivo.
Signor Presidente del Consiglio, lei ha compreso, ascoltando vari interventi, come in sede di commissione per gli affari costituzionali e anche a livello dei presidenti dei gruppi politici di questo Parlamento sia prevalsa, non senza contrasti, l' idea di dare fiducia alla Presidenza portoghese, di non accrescerne le difficoltà facendo slittare l' inizio della Conferenza intergovernativa.
Posso assicurarle che non è stato facile riuscirvi, la scorsa settimana, in seno alla commissione che presiedo ma, in definitiva, abbiamo deciso di scommettere sulla Presidenza portoghese e vorremmo proprio vincere la scommessa.
Lei ci ha parlato dell' inizio del suo giro nelle varie capitali e ci ha detto delle difficoltà di alcuni governi ad avere consenso nei loro paesi e quindi nei loro parlamenti.
Voglio farle presente che ieri abbiamo tenuto una giornata, credo molto interessante, di discussione e di dialogo con i rappresentanti dei 15 parlamenti nazionali, che erano presenti con delegazioni qualificate e impegnative.
Non si trattava di trarre conclusioni - non era possibile trarne - ma certamente la discussione è stata molto incoraggiante.
Io ritengo che bisogna stare attenti, essere sicuri che i governi nazionali cerchino di persuadere i loro rispettivi parlamenti a ratificare soluzioni corrispondenti alle esigenze di crescita dell' Unione e non si trincerino dietro presunte resistenze degli stessi parlamenti per non firmare delle conclusioni adeguate al tavolo della Conferenza intergovernativa.
Noi comunque intensificheremo la nostra collaborazione, il nostro dialogo con i parlamenti nazionali nel corso di tutta la Conferenza intergovernativa.
Ieri si è discusso anche della Commissione - presente nella persona del Commissario Barnier - che ha dato il suo parere; ne è stato apprezzato lo sforzo anche se poi, nel merito delle proposte, si sono espresse posizioni diverse, come peraltro di diverse, signor Presidente del Consiglio, mi pare ne abbia espresse anche lei.
Da sottolineare tuttavia è la presenza, anche ieri, nella consapevolezza di molti, del rischio che con l' ampliamento il disegno originario di costruzione di un' Europa politica possa essere messo in questione, rischio peraltro segnalato in un' intervista che certamente non è sfuggita a nessuno per l' autorevolezza del suo autore, Jacques Delors.
Dobbiamo pertanto fare in modo che alla Conferenza intergovernativa si discuta veramente di come rafforzare le basi democratiche dell' Unione, di come rafforzare - e se ne è discusso anche oggi in quest' Aula, a proposito della situazione austriaca - il sistema di principi, di valori, di diritti che è alla base dell' Unione, il ruolo delle Istituzioni politiche dell' Unione, anche nel campo del governo dell' economia.
Contiamo sulla Presidenza portoghese, contiamo su noi stessi e contiamo sulla Commissione perché di tutto questo si possa discutere, in modo costruttivo e concludente, nella Conferenza intergovernativa.
Signor Presidente, solo un' Europa più forte è in grado di affrontare la sfida dell' ampliamento.
Solo un' Europa più forte potrà essere invulnerabile di fronte agli opportunisti politici che sfruttano il malcontento.
Per questo motivo sono necessarie riforme radicali e, dunque, un programma più ampio per la CIG.
La Presidenza finlandese ha prestato ascolto solamente ai governi fautori dell' approccio minimalista, mentre ha ignorato - purtroppo - il parere del Parlamento.
Il Portogallo ha la possibilità di imparare dal suo predecessore finlandese cosa non si deve fare.
E' di vitale importanza che il Parlamento e la Commissione siano coinvolti in questa CIG.
In molti ambiti queste due Istituzioni condividono interessi e posizioni comuni.
Una valutazione effettiva di questo impegno comune dovrà coincidere, in ogni modo, con il diritto del Parlamento di approvare le prossime modifiche del Trattato.
Fra tutte le priorità questa è la più importante.
Qual è il parere della Commissione a questo proposito?
Ciò significa anche che il Presidente del nostro Parlamento e gli altri due rappresentanti politici dovranno poter partecipare sullo stesso piano politico della Commissione, non solo, quindi, in seno a un gruppo di lavoro.
Non esiste alcun motivo per cui i rappresentanti eletti direttamente dai cittadini debbano essere relegati in secondo piano rispetto alla Commissione.
Le riforme radicali rappresentano un impegno che dobbiamo assumerci per i nuovi Stati membri, ma anche per noi stessi.
Se lasciamo che l' Europa si indebolisca in seguito all' ampliamento, affonderemo nella nostra palude politica.
Signor Presidente, da giorni ormai non capisco più questo Parlamento che sembra avere un gusto masochistico per l' automutilazione.
Dopo aver limitato di sua iniziativa la propria partecipazione alla CIG a due miseri seggi, il Parlamento oggi rinuncia a completare l' ordine del giorno della Conferenza.
Infatti, che sia per debolezza o per stupidità - e nessuna di queste alternative appare glorificante -, quest' Aula si sta precipitando a dare il proprio parere e rinuncia così all' unico strumento di comando conferitole dal Trattato, ovvero rinuncia a esigere che le sia fornito un ordine del giorno completo prima di pronunciarsi.
Perché dovremmo votare questo parere domani, 3 febbraio, con la procedura d' urgenza, quando potremmo attendere l' apertura della sessione di Strasburgo, il 14 febbraio, e in una posizione di forza potremmo imporre al Consiglio un ordine del giorno completo e quindi coerente?
Ci vuole una buona dose di ipocrisia per mascherare la debolezza di cui oggi diamo prova.
Ci vuole ipocrisia per rammaricarci amaramente, nella risoluzione, che l' ordine del giorno della CIG non sia all' altezza delle sfide future, quando ci imponiamo tempi brevi con un' ingenuità colpevole e ci impediamo di imporre un ordine del giorno più ambizioso.
Se alla fine della CIG verranno evidenziati vuoti di democrazia, la colpa sarà dei gruppi politici che hanno voluto questa partecipazione affrettata.
Che lo si voglia o no, la sede decisionale ora si sposta nei quindici Stati membri, poiché il Parlamento ha spento l' unico bagliore che gli consentiva di fare un po' di luce nelle discussioni.
Mi rivolgo pertanto ai deputati della stragrande maggioranza del Parlamento - i quali a novembre hanno deciso che il futuro dell' Europa meritava un dibattito di più ampio respiro che non fosse il residuato di Amsterdam - affinché si armino di buona volontà e si attivino presso i loro governi per convincerli della necessità di ampliare la CIG, possibilità peraltro prevista nella risoluzione del Consiglio di Helsinki.
Sono giorni bui per l' Europa a causa della situazione in Austria.
Ci rendiamo conto allora che il trionfo della democrazia non può mai essere dato per scontato e che dobbiamo continuamente essere attivi in questo senso.
Per affermare i nostri valori fondamentali, dobbiamo ribadirli con urgenza al di là della CIG; credo infatti che abbiamo il dovere di dare una costituzione all' Europa.
Signor Presidente, nella proposta di risoluzione ora in discussione viene chiesto, esattamente come in passato, che l'imminente Conferenza intergovernativa abbia un ordine dei lavori ampio e che contempli una riforma globale delle Istituzioni.
A motivazione di ciò, viene addotto l'imminente ampliamento dell'Unione.
Ebbene, la trovo un'impostazione errata.
Un'Unione federale e centralizzata, sempre più potente nei confronti dei suoi Stati membri, è in realtà meno in grado di procedere a un ampliamento.
Per contro, un'Unione flessibile, che si concentri su poche materie importanti e che rispetti le specificità nazionali e la democrazia ha invece migliori probabilità di includere un numero di paesi ben più vasto.
Alla lettera D della proposta di risoluzione viene chiesta una politica economica meglio coordinata e più trasparente a livello di Unione.
Ma non si può affrontare l'argomento senza parlare anche, al contempo, dell'Unione monetaria.
Questo testo non dice nulla dei gravi problemi politici e democratici connessi all'Unione monetaria e alla Banca centrale.
La situazione non è sostenibile: se si desidera rendere più democratica l'Unione, l'intera architettura dell'UEM va rivista.
La Banca centrale va sottoposta al controllo democratico, affinché l'orientamento della politica valutaria possa essere guidato in base a obiettivi politici quali l'elevata occupazione e il benessere generale; a tale scopo, è necessario migliorare la trasparenza della Banca centrale.
Il monetarismo rigido e fallimentare del Patto di stabilità va riesaminato e quindi respinto, per lasciare spazio a una politica unitaria che ponga il benessere al primo posto.
L'articolo 56 del Trattato, che proibisce ogni ingerenza nella libera circolazione dei capitali, ossia nella speculazione valutaria, va abrogato in modo che i perniciosi movimenti speculativi possano essere bloccati mediante un controllo politico.
Nella maggioranza dei paesi dell'Unione sono oggi insediati governi a maggioranza socialdemocratica.
E' davvero singolare che nessuno di questi abbia mai chiesto un cambio di rotta nell'Unione monetaria, pur avendo la possibilità di farlo.
Ciò rende poco credibile l'affermazione che l'Unione monetaria possa fungere da contrappeso alla globalizzazione del capitale.
Nella risoluzione viene chiesto inoltre di riconoscere al Parlamento una maggiore influenza sulla Conferenza intergovernativa.
Va tuttavia sottolineato che la Conferenza intergovernativa è e deve restare una conferenza fra Stati membri.
Sono i parlamenti di questi Stati, oppure i loro cittadini mediante referendum, a dover determinare l'evoluzione dei Trattati.
Va quindi esclusa l'ipotesi di riconoscere formalmente al Parlamento europeo un diritto di influenza sul processo negoziale o sul processo di ratifica.
Signor Presidente, la commissione per gli affari costituzionali ha proposto un testo sostanzialmente positivo, che voterò, anche se avevo proposto io stesso molti emendamenti di allargamento.
Quanto tuttavia è avvenuto in questi giorni dimostra che avevano ragione tutti quelli che avevano rivolto critiche di fondo al modo in cui l' ampliamento e la revisione dei Trattati sono stati impostati.
Non si può allargare l' Unione a 28 senza affrontare la questione se l' Europa abbia alcuni principi, alcuni valori comuni, se si riduca a un' area economica di libero scambio o se, invece, abbia un' aspirazione più grande: voler essere un' unione sovranazionale, in modi da definirsi, che voglia tracciare nel mondo anche un cammino nuovo di civiltà e di democrazia.
E' questo che si voleva e si vuol dire quando si chiede una Costituzione europea.
La modifica dei Trattati è stata invece limitata a una revisione di alcune regole interne, revisione necessaria e importante ma che non risponde alla questione fondamentale che la precede: che cos' è l' Europa, quali sono i suoi principi comuni e, quindi, i suoi obiettivi e i suoi limiti?
Ma la politica si vendica e, cacciata dalla finestra da un dibattito di un' agenda limitata, ritorna, in realtà, dalla porta, e dalla porta principale con il caso austriaco, giacché in Austria al governo va un partito che sembra richiamarsi all' intolleranza, alla xenofobia, a forme di razzismo.
E non è un problema di legami con il passato; è un problema di prospettive per il futuro, e non vi è niente di più sbagliato che dividersi, su questo, fra destra e sinistra.
Io appartengo a un mondo, quello dei cattolici liberali, che non è di sinistra ma che ai valori della tolleranza, ai valori comuni europei è attaccato quanto tutti gli altri e che non ha niente a che fare con linee che negano questi valori.
Il Consiglio ha fatto bene a porre questo tema all' Europa e al mondo e se non si richiamano questi valori in una Carta fondamentale dei diritti, in una Costituzione europea, noi costruiremo un' Europa che non avrà basi solide e durature.
Io so, Commissario Barnier - almeno credo di sapere - che lei e i rappresentanti della Presidenza portoghese condividete questi valori: approfittate degli spiragli che vi lascia la Conferenza di dicembre per inserire questi temi e questi principi, perché solo così costruiremo un' Europa duratura.
Signor Presidente, mi trovo nella gradevole situazione in cui posso fare riferimento ad alcuni interessanti interventi di un piccolo gruppo di scettici nordici che si oppongono al violento e dilagante processo di integrazione che minaccia profondamente tutta l' Europa democratica.
Penso agli interventi dell' onorevole Bonde e dell' onorevole Sjöstedt, i quali indicano che questa proposta contiene una serie di iniziative relativamente inconsce, ma indubbiamente razionali e dettate dal potere, verso un' Unione europea centralista e federalista.
Hanno citato, a ragione, il problema dell' Unione monetaria e della gestione centrale, esponendo alcuni principi democratici alternativi.
Posso aggiungere che tutta l' agitazione politica razionale nel mio paese, la Danimarca, è dettata dal fatto che incrementiamo enormemente il numero dei paesi facenti parte dell' Unione europea e dunque ampliamo in larghezza, per cui risulta impossibile, nel contempo, effettuare un' integrazione più in profondità portando avanti un' integrazione qualitativa più intensiva in direzione degli Stati uniti d' Europa, cosa che invece sinora è accaduta.
Infatti, in occasione di ogni singolo ampliamento geografico dell' Unione europea, abbiamo potuto osservare che gli ampliamenti in larghezza sono stati seguiti da forti ampliamenti in profondità, esattamente come prevede la proposta di risoluzione della commissione, in particolare al punto 7 in cui si legge che è necessaria una più completa integrazione in profondità.
Alla luce delle evoluzioni degli ultimi giorni, ci si potrebbe chiedere che cosa si vuole davvero ottenere con queste Conferenze intergovernative e modifiche del Trattato, visto che i Capi di governo - in realtà, il Consiglio dei Ministri - prendono decisioni nei confronti di uno Stato membro indipendente, intervenendo così nel suo processo democratico.
Possiamo pensare quello che vogliamo di Haider, e personalmente lo considero un personaggio politico molto pericoloso, ma non si può certo intervenire nel processo democratico di un paese indipendente e amico.
Quando organizziamo le Conferenze intergovernative e prendiamo in considerazione modifiche del Trattato, dobbiamo tenere conto del fatto che l' Unione europea si sviluppa ogni giorno, anche in contrasto col Trattato, come abbiamo appena visto.
Saluto il Commissario Barnier e la Presidenza portoghese che sono qui presenti oggi pomeriggio.
Il 14 febbraio avrà inizio la CIG, che dovrebbe concludersi entro la fine del 2000.
Il compito che ci attende è imponente, ma non impossibile.
Credo che oggi pomeriggio vi sia un diffuso accordo fra tutti i gruppi parlamentari sul fatto che l'ordine del giorno di Helsinki non sarà sufficiente ad abbracciare le riforme necessarie alla preparazione dell'ampliamento europeo.
In altre parole, non dobbiamo limitarci a quelli che sono stati definiti i "left-over di Amsterdam".
Essi comprendono l'estensione della votazione a maggioranza qualificata - nel mio paese escludiamo questo principio solo dal settore fiscale -, una nuova ponderazione dei voti all'interno del Consiglio per favorire gli Stati maggiori e, infine, il numero dei Commissari in un'Europa ampliata.
Per quanto riguarda l'ultimo punto, l'Irlanda desidera conservare il diritto di nominare un membro della Commissione a pieno titolo e a pari diritti indipendentemente dal numero degli Stati membri che aderiranno.
Siamo disposti a considerare una nuova ponderazione dei voti all'interno del Consiglio dei ministri, a condizione che gli Stati membri più grandi accettino che ogni Stato membro sia rappresentato da un membro della Commissione a pieno titolo e a pari diritti.
Nel dire questo, credo di parlare a nome di molti dei paesi più piccoli.
Nell'ambito della CIG si dovrebbe tenere anche un dibattito sulla possibilità di dividere i Trattati in due settori: uno politico e uno costituzionale.
Accetteremo la divisione dei Trattati, purché essa non limiti il controllo che gli Stati membri più piccoli avevano per rinegoziare l'intero settore politico del Trattato.
In altre parole, se non godremo di una piena rappresentatività nella Commissione, non potremo influire in alcun modo sulle discussioni politiche.
Per questo seguiamo gli sviluppi della vicenda con estrema attenzione.
Attendiamo con interesse di vedere la Carta dei diritti fondamentali e di leggerne il contenuto.
Signor Presidente, il Trattato di Amsterdam ha fissato a 700 il numero dei deputati del Parlamento europeo ed è dunque necessario tenere un dibattito in questa sede per decidere come distribuire quei deputati dopo l'ampliamento.
Signor Presidente, raccomando caldamente l' approvazione della risoluzione Dimitrakopoulos-Leinen, in cui trovano chiara espressione sia la nostra insoddisfazione per le carenze dell' ordine del giorno, sia la nostra volontà di avviare al più presto la Conferenza intergovernativa, come risulta d' altronde dall' opportuno calendario da noi stabilito.
A mio avviso, stando alle norme vigenti previste dai Trattati, il Parlamento europeo non avrebbe molto da guadagnare da un antagonismo politico.
Al contrario, dovremmo concentrarci sull' elaborazione di raccomandazioni convincenti, ai fini delle necessarie riforme, in collaborazione con la Commissione, le cui proposte sono positive.
Dovremmo portare avanti il dialogo a tutti i livelli politici, ivi compresi i parlamenti nazionali, al fine di creare un clima di cooperazione confacente alla qualità delle riforme da adottare.
I rappresentanti del Parlamento alla CIG dovrebbero far capire alle parti coinvolte nel negoziato che, in vista dei cambiamenti istituzionali dell' Unione, spetta a noi la responsabilità degli sviluppi costituzionali nell' Unione.
Dovrebbero rendersi conto che su questioni di una simile importanza non si può mercanteggiare, poiché i punti all' ordine del giorno della CIG sono estremamente delicati.
Può essere facile proporre soluzioni, ma resta da vedere come tali soluzioni resisteranno al passare del tempo.
Segnalo due punti che potrebbero suscitare tensioni.
Per quanto riguarda l' equilibrio che sinora è stato mantenuto tra paesi grandi e piccoli, l' Europa è, o potrebbe diventare, uno Stato puramente federale.
Le scelte che compiremo devono inquadrarsi nella logica fondamentale dell' Unione in quanto unione di Stati e di popoli.
Il secondo punto è ancora più arduo.
In vista dell' imminente ampliamento, dall' Unione del futuro pretendiamo maggiore efficacia all' interno dei suoi organismi, il che presuppone un loro funzionamento più semplice e sollecito.
Tuttavia, per sua natura l' Unione è - ed è destinata a rimanere - un' Istituzione interstatale complessa e complicata.
Le possibilità di renderla più semplice e snella sono reali, ma non illimitate.
Se si superassero tali limiti grazie a un' efficacia unilaterale, si minerebbero i fondamenti stessi per la legittimazione dell' Unione.
Ma, nonostante tutto, sono ottimista.
Signor Presidente, secondo me sarebbe opportuno estendere il mandato della Conferenza intergovernativa.
Bisognerebbe infatti inserire l' importante tema della diversificazione interna dell' Unione.
Si tratta di una questione mai affrontata nemmeno dal Parlamento e che comunque riveste un' importanza particolare, soprattutto in vista del processo di ampliamento concordato.
L' ex Presidente della Commissione Jacques Delors ha nuovamente portato all' attenzione dell' opinione pubblica l' idea di una confederazione europea.
Ha inoltre affermato che le nazioni più attive nel processo di integrazione, l' avant garde, dovrebbero poter avanzare più velocemente rispetto alle altre e, per creare maggior chiarezza, disporre di proprie istituzioni.
L' attuale Presidente della Commissione Prodi e l' Alto rappresentante Solana hanno espresso opinioni dello stesso tenore.
Lo scorso mese di novembre, il gruppo del Partito europeo dei liberali democratici e riformatori ha espresso il proprio parere in merito alla diversificazione interna dell' Unione, approvando una dichiarazione in cui si proponeva l' adozione in Europa di un sistema di strati concentrici, il cosiddetto "modello a cipolla" .
Nella prossima risoluzione della CIG, il Parlamento dovrà trattare in modo approfondito le questioni della diversificazione e della flessibilità.
Se non riusciremo a creare quel sistema a strati concentrici proposto dal gruppo liberale, metteremo in pericolo il processo di ampliamento e di integrazione.
I miei colleghi, la onorevole Frassoni e l'onorevole Onesta, hanno già espresso un'opinione alquanto scettica su alcuni aspetti della questione che stiamo trattando; vorrei a mia volta manifestare la mia preoccupazione in tema di sussidiarietà, non tanto per ciò che riguarda i rapporti fra l'Unione e gli Stati membri, ma piuttosto per le relazioni fra i singoli Stati membri e le regioni che, al loro interno, godono di autonomia amministrativa.
E' un argomento su cui non si è riflettuto abbastanza e che è fonte di preoccupazione da molti punti di vista.
Vorrei far notare soprattutto una delle conseguenze che l'ampliamento avrà su questo Parlamento.
E' stato fissato un tetto di 700 deputati, che rappresenta il numero massimo di membri con cui il Parlamento può continuare a funzionare come assemblea deliberante.
Applicando il principio della proporzionalità digressiva (sei seggi per ogni Stato e poi un seggio in più per ogni mezzo milione di abitanti) si giunge già ora a una situazione per cui il Lussemburgo, con 367.000 abitanti, manda in questo Parlamento più deputati del Galles, regione che, all'interno del Regno Unito, gode di una parziale autonomia amministrativa; la Scozia, che ha 5 milioni di abitanti, ha oggi 8 deputati al Parlamento europeo, mentre la Danimarca e la Finlandia, con la stessa popolazione, ne hanno 16.
Cosa succederà adesso se manteniamo il tetto di 700 membri, aumentiamo gradualmente la popolazione dell'Unione europea del 26 percento e poi adottiamo la proposta (a mio avviso infelice) della Commissione di formare una lista di candidati su base europea?
Che cosa succederà a un paese come la Scozia che io rappresento in questa sede?
Diventerà del tutto invisibile!
Viste le circostanze, i deputati di questo Parlamento non dovrebbero sorprendersi se, discutendo di questi temi, l'opinione pubblica, in Scozia e in altri paesi che si trovano nella stessa situazione, comincia a chiedersi se l'ampliamento non dovrebbe assumere la forma di un'ammissione di nuovi Stati membri facenti parte di quelli già esistenti.
In Scozia una corrente d'opinione sempre più forte si sta orientando in questo senso.
Signor Presidente, si è spesso sentito dire che l' Unione europea si trova a un bivio.
Questa volta si tratta della verità: abbiamo avviato - con gran successo - la moneta unica e ci attende l' ampliamento.
Ci chiediamo se ci dirigiamo preparati o meno verso l' ampliamento.
Sarà un ampliamento in superficie o in profondità?
Questo è il nocciolo del dibattito quando si parla della Conferenza intergovernativa, dell' ordine del giorno e del metodo.
Evidentemente il Consiglio ha scelto, per ora, di ampliare senza approfondire.
Questo è un pericolo per l' ampliamento; un pericolo per qualunque prospettiva di unione politica. L' opinione pubblica avrà difficoltà a capire.
Il Consiglio deve rendersi conto che, se vogliamo che il futuro dell' Unione sia costruito sulle fondamenta di un ampliamento solido, occorre spingersi molto più in là nella prossima Conferenza intergovernativa.
Il Consiglio ci consulta e il Parlamento fornisce il suo parere.
Vogliamo una Conferenza intergovernativa, ma non questa.
E' necessaria una CIG?
Certo, ma non di questo tipo.
Occorre spingersi decisamente oltre nell' ordine del giorno, occorre essere molto più audaci nei temi che la Conferenza intergovernativa affronterà, occorrono maggiore trasparenza e maggiore democrazia.
Maggiore democrazia significa assicurare una maggiore partecipazione del Parlamento, permettere che la Commissione eserciti ancora di più - ebbene sì - la sua capacità d' iniziativa.
Si tratta, inoltre, di porre obiettivi chiari.
Il metodo funzionalista si è esaurito, nel bene e nel male.
Fin qui siamo arrivati con il metodo funzionalista.
Abbiamo indubbiamente ottenuto risultati, ma ora dobbiamo fare un salto di qualità; in politica, signor Presidente in carica del Consiglio, questo vuol dire persuadere gli altri partner comunitari che adesso il peggio sarebbe la miopia.
Signor Presidente, onorevoli deputati, a questo punto, giunti al termine del dibattito che ho ascoltato con grande attenzione e interesse, vorrei formulare alcune riflessioni a completamento degli orientamenti e dei discorsi che ho avuto l' onore di tenere dinanzi a voi nelle scorse settimane, a fianco del Presidente Prodi.
Signor Presidente, onorevoli deputati, i vostri due relatori, gli onorevoli Dimitrakopoulos e Leinen, nella loro relazione, frutto di un lavoro estremamente preciso e serio, hanno proposto l' adozione da parte del Parlamento di un parere formale, ai sensi dell' articolo 48 del Trattato, affinché, grazie all' adozione di tale parere, la Conferenza intergovernativa possa effettivamente partire il 14 febbraio, come proposto dalla Presidenza portoghese.
Da parte nostra, avendo, ai sensi dello stesso articolo 48 del Trattato, elaborato il parere richiesto alla Commissione, siamo soddisfatti che tale Conferenza possa essere avviata, fra l' altro prima di quanto avessimo inizialmente immaginato.
Sappiamo, ed anch'io ne sono consapevole, che le prossime settimane saranno tutte estremamente utili.
Vorrei semplicemente formulare alcune osservazioni basandomi sulla lettura del progetto di parere e sugli interventi degli oratori dei vari gruppi.
Innanzitutto, la Commissione comprende, onorevoli deputati, i timori espressi da molti di voi a proposito dell' ampiezza dell' ordine del giorno della Conferenza.
Comprendo tale preoccupazione e il timore che l' agenda sia troppo ricca. Ritengo tuttavia che si possa lavorare, come avevo già affermato all' indomani di Helsinki dinanzi alla commissione per gli affari costituzionali, sulla base del mandato di Helsinki.
E' in tale ottica e nell' ambito di questo mandato, utilizzandone tutte le frasi e tutte le interlinee, che la Commissione ha lavorato all' elaborazione del proprio parere.
Non ci siamo limitati a quelli che vengono impropriamente chiamati i tre left-over.
Come l' onorevole Corbett, anch'io non amo il termine "left-over" , il quale trasmette la sensazione che si tratti di tre temi minori o privi di importanza.
Si tratta invece di tre questioni estremamente gravi, importanti e difficili, talmente impegnative che ad Amsterdam è mancato il coraggio politico collettivo per trattarle a fondo.
Da parte nostra - rispondo all' onorevole Seguro, il quale esprimeva poc' anzi la sua preoccupazione riguardo a tale questione -, non ci siamo accontentati di affrontare questi tre aspetti, pur ritenendoli prioritari e degni di essere trattati adesso.
Sono temi prioritari, ma non solo gli unici, onorevole deputato, che la Conferenza debba trattare.
Abbiamo affrontato altre questioni e ribadito la nostra idea secondo cui, ammesso che la Presidenza portoghese prima e quella francese poi lo vogliano, si dovrebbero trattare altri temi, vista la gravità del momento attuale che precede l' ampliamento.
Noi siamo pronti, sia che si tratti della Carta dei diritti fondamentali, per la quale si è iniziato a lavorare, sia che si tratti della PESC e delle conseguenze istituzionali degli attuali negoziati sulla politica di difesa, sia, infine, che si tratti della riorganizzazione dei Trattati, questione estremamente complessa alla quale continuiamo a lavorare.
Ho inteso molti commenti sul parere della Commissione, commenti che toccavano tutti questi aspetti in modo estremamente approfondito, perfino con dimostrazioni circostanziate di progetti di articoli nuovi. Tuttavia, non ho sentito dire a nessuno che siamo al di fuori del mandato di Helsinki.
Ciò dimostra che è possibile andare al fondo delle questioni rispettando tale mandato, utilizzando tutto ciò che vi è scritto, nonché tutte le possibilità che esso lascia aperte.
Quanto alla partecipazione del Parlamento europeo ai lavori della Conferenza, penso che il Ministro Seixas da Costa sarà d' accordo con me. L' esperienza comune ci insegna, infatti, che sarebbe un errore da parte vostra trascurare il livello del gruppo di riflessione e di negoziato in seno al quale i vostri due rappresentanti, gli onorevoli Tsatsos e Brok, lavoreranno.
Certamente, come avviene in ogni negoziato istituzionale, le ultime mediazioni, e penso che vada bene così, avverranno a livello di Consiglio, e soprattutto a livello di Consiglio dei Capi di stato e di governo, cui è affidato il successo di tale Conferenza.
Faccio presente, tra l' altro, che il Presidente della Commissione Prodi fa parte del Consiglio e che è sua intenzione utilizzare proficuamente tale incarico e tale ruolo, accanto ai Capi di stato e di governo, soprattutto nella fase finale.
Occorre tuttavia preparare bene questi lavori del Consiglio.
Bisognerà, dunque, evitare di trascurare, onorevoli deputati, il lavoro di preparazione, di perfezionamento, lavoro che ritengo estremamente importante e utile, avendo vissuto personalmente l' esperienza di Amsterdam, e che non verterà semplicemente su precisazioni di carattere tecnico.
Penso che i rappresentanti personali dei Ministri degli esteri, i vostri due rappresentanti ed io, in qualità di rappresentante della Commissione, andremo al fondo delle cose. Sarà tuttavia dopo, a un altro livello, e vi parteciperemo ugualmente, che si procederà alle ultime mediazioni.
Durante lo svolgimento della Conferenza, onorevoli deputati, non sarà importante solamente lo statuto dei negoziatori, bensì la qualità di ciò che diranno.
Ricorderò ancora una volta dinanzi al Parlamento, tenuto conto della mia esperienza prima di Amsterdam, che, quale che sia stata l' ambiguità o la debolezza dello status riconosciuto ai due rappresentanti del Parlamento europeo, prima di Amsterdam, la qualità degli interventi dagli onorevoli Guigou e Brok ha contato molto in quel negoziato.
Sono sicuro che in queste circostanze avverrà la stessa cosa e, per quanto mi riguarda, vigilerò affinché le idee trasmesse dai vostri due rappresentanti siano ascoltate e rispettate per tutta la durata del negoziato.
Sono certo che, in tal modo, il Parlamento europeo non sarà spettatore di questo negoziato, così come non ne sarà spettatrice la Commissione.
Ora, onorevoli deputati, attendiamo quindi con grande interesse il vostro ulteriore parere nel quale preciserete le priorità e le proposte concrete del Parlamento per il negoziato.
E' estremamente importante che le due Istituzioni europee che presenzieranno a tali negoziati, la Commissione da una parte e il Parlamento europeo dall' altra, accanto ai membri del Consiglio, spieghino quotidianamente con chiarezza ai cittadini dell' Unione quali sono le poste in gioco di questa Conferenza e quali sono le risposte che ci attendiamo in quanto Istituzioni europee incaricate di vigilare sul buon funzionamento dell' Unione ampliata e sull' interesse comune.
Nei prossimi mesi, onorevoli deputati, la Commissione lavorerà dunque in perfetta intesa e in piena collaborazione con i vostri due rappresentanti, gli onorevoli Tsatsos e Brok, al fine di riavvicinare, qualora ve ne fosse bisogno, i nostri punti di vista.
Probabilmente i nostri punti di vista e le nostre posizioni non sempre coincideranno.
Senza dubbio vi saranno differenze ed è normale.
E' importante, tuttavia, che vi sia coerenza ed è a favore di tale coerenza che mi sono adoperato, fin dall' inizio delle mie funzioni, in seno al Collegio.
La nostra preoccupazione e ambizione, rispetto a un grande numero di temi, è perciò procedere sulla stessa lunghezza d' onda e innalzare la qualità di tale negoziato.
E il suo successo non giungerà certo per caso perché - lo ribadisco - mi pare che condividiamo le medesime ambizioni per tale negoziato e che tutti siamo persuasi che esso costituisca un momento di verità per l' Unione europea.
Vorrei, infine, formulare tre rapide osservazioni complementari, signor Presidente.
Innanzitutto, vorrei congratularmi e ringraziare il presidente Napolitano e la commissione per gli affari costituzionali per l' iniziativa presa ieri, estremamente forte e originale, di riunire i rappresentanti qualificati dei parlamenti nazionali, la commissione per gli affari costituzionali e la Commissione in un primo dibattito comune.
Tale dialogo tra i parlamenti nazionali, il Parlamento europeo e noi, come Commissione, è estremamente importante.
Ho affermato peraltro che mi assumerò personalmente questo impegno recandomi dinanzi a ciascun parlamento nazionale.
Domani sarò a Londra.
Fra quindici giorni sarò a Berlino.
Fra tre settimane sarò a Parigi e continuerò, capitale dopo capitale, al mio posto, a partecipare a questo dialogo.
Sono estremamente soddisfatto dell' iniziativa da voi intrapresa e vorrei ringraziarvene.
Una parola ancora per ringraziare la Presidenza portoghese e, in particolare, il Ministro Seixas da Costa per la sua buona volontà.
D' altronde, ciò che egli ha detto poc'anzi traduce indubbiamente grande forza di volontà e questo mio auspicio che egli condivide: la Presidenza portoghese non può essere una Presidenza di passaggio perché a essa spetta dare inizio a questo negoziato.
Sappiamo bene che esso non potrà concludersi in sei mesi e che il testimone passerà poi alla Presidenza francese con la speranza che si concluda entro la fine del 2000 e che non solo si concluda, ma si concluda positivamente, il che non è esattamente la stessa cosa.
Concludere un negoziato, infatti, non significa concluderlo con successo.
Il testimone verrà passato, ma le condizioni in cui tale testimone sarà passato da lei, signor Presidente, e dalla Presidenza portoghese saranno determinanti, così come la natura di tale testimone.
Tutto il lavoro che svolgeremo insieme nel corso di questi mesi, in modo particolare sotto il vostro impulso, sarà dunque estremamente importante.
Riponiamo grande fiducia e grandi aspettative nel modo in cui la Presidenza portoghese, quella di un piccolo paese - ma il fatto che sia piccolo non significa affatto che non possa e non debba avere grandi ambizioni -, porterà a buon fine questo compito.
Avendo ascoltato il Primo ministro Guterrez, il Ministro degli esteri, e lei stesso, signor Presidente in carica del Consiglio, confido nell' ambizione della Presidenza portoghese e nell' approccio molto volontaristico con cui porterà avanti tale negoziato.
La Presidenza può contare, in questi mesi, sulla collaborazione della Commissione.
Infine, mi preme ribadirlo, dovremo compiere un grande sforzo per rendere popolari i temi del negoziato.
Si tratta di temi difficili, di questioni di politica e di meccanica istituzionale non sempre facili da spiegare.
Ragion di più perché i parlamentari europei, i Ministri, i Commissari, forniscano spiegazioni ai cittadini dedicando un po' di tempo al dibattito pubblico.
Dal canto suo, onorevoli deputati, la Commissione si impegna a intraprendere iniziative per avviare e animare tale dibattito.
Prestazioni di servizi oltrefrontiera
L' ordine del giorno reca, in discussione congiunta, le seguenti relazioni:
A5-0007/2000, presentata dalla onorevole Berger a nome della commissione giuridica e per il mercato interno, sulla proposta di direttiva del Parlamento europeo e del Consiglio relativa alle condizioni di trasferta dei lavoratori dipendenti cittadini di paesi terzi nell' ambito di una prestazione di servizi oltrefrontiera (COM(1999)3 - C4-0095/1999 - 1999/0012(COD)),
A5-0012/2000, presentata dalla onorevole Berger a nome della commissione giuridica e per il mercato interno, sulla proposta di direttiva del Consiglio che estende ai cittadini di un paese terzo stabiliti all' interno della Comunità la libertà di prestare servizi oltrefrontiera (COM(1999)3 - C4-0096/1999 - 1999/0013(CNS)).
, relatore - (DE) signor Presidente, signor Commissario, onorevoli colleghi, in primo luogo devo scusarmi per la mia voce che è già un po' rauca oggi, tuttavia, come deputata austriaca, ho avuto molto da dire e da spiegare.
Vorrei quindi ringraziare la Commissione per l' iniziativa che ha intrapreso e per questi due progetti di direttiva oggi in discussione.
In questo modo la Commissione colma due gravi lacune del mercato interno che rivestono grande importanza per l' economia europea e per 5 milioni di cittadini di paesi terzi che sono qui nell' Unione europea in qualità di lavoratori dipendenti o autonomi.
Non bisogna dimenticare che attualmente disponiamo di due sentenze della Corte di giustizia relative ai lavoratori indipendenti, nella fattispecie quella della causa Rush Portuguesa e Van der Elst.
Tali sentenze hanno chiarito che in virtù della libera prestazione di servizi deve essere consentito impiegare cittadini di paesi terzi come prestatori di servizi oltrefrontiera; in tali casi inoltre non è previsto il rilascio di permessi di lavoro.
La Corte di giustizia non ha però affrontato in modo esplicito la questione del visto e del permesso di soggiorno; neanche gli Stati membri, di conseguenza, hanno potuto chiarire tali questioni.
D' altronde, nemmeno per quanto riguarda l' abolizione del permesso di lavoro gli Stati membri nel loro insieme si sono attenuti alle disposizioni della Corte e frappongono a tutt' oggi alla prestazione di servizi oltrefrontiera ostacoli inammissibili che spesso risultano insormontabili in special modo per i piccoli imprenditori.
Per quanto riguarda i lavoratori autonomi, l' attuale acquis comunitario in campo giuridico non prevede che cittadini di paesi terzi possano prestare servizi oltrefrontiera.
Si rende dunque necessario un intervento di tipo legislativo.
Entrambi i progetti di direttiva mirano a facilitare la libera prestazione di servizi delle imprese dell' Unione europea.
Non si tratta di diritti originari dei cittadini di paesi terzi riconducibili alla libertà di circolazione.
Tutti i regolamenti, l' ingresso nella Comunità e le questioni inerenti al soggiorno vanno considerati piuttosto in relazione alla libera prestazione di servizi.
Come la commissione giuridica e per il mercato interno del Parlamento europeo, sono quindi dell' opinione che la base giuridica scelta dalla Commissione sia quella giusta mentre non trovo valido il parere espresso nella perizia del servizio giuridico del Consiglio.
Non esistono pertanto, a mio avviso, fondate argomentazioni di tipo giuridico che possano impedire a questi due progetti di direttiva di procedere speditamente nel loro iter in seno al Consiglio.
Ritengo inoltre che gli emendamenti proposti dal Parlamento rispetto alla proposta della Commissione dovrebbero favorire l' approvazione delle direttive dal parte del Consiglio.
Molti dei nostri emendamenti si riallacciano a perplessità emerse anche in sede di Consiglio; e noi cerchiamo pertanto di conciliare tali perplessità con il mandato che ci deriva dalla legislazione attualmente in vigore e da motivazioni di tipo economico.
Non posso che fare appello alla Commissione affinché faccia propri, possibilmente nella loro completezza, gli emendamenti accolti dal Parlamento, anche laddove questi si scostino considerevolmente dalle proposte originarie della Commissione.
Sono profondamente convinta che su questa base potremo più facilmente trovare un accordo in sede di Consiglio.
E ora passiamo agli emendamenti più importanti da noi proposti. Una delle differenze sostanziali consiste in questo: la proposta attuale fa riferimento a un sistema che prevede il rilascio di una carta di prestazione di servizi e richiede l' indicazione di ogni singolo incarico prestato.
Ebbene, noi proponiamo di abolire l' obbligo di dichiarare allo Stato ospitante ogni singolo incarico in quanto esso ci appare di difficile attuazione nella pratica.
Come contropartita, naturalmente, ogni eventuale difficoltà deve essere risolta prima del rilascio della suddetta carta. Proponiamo quindi di rendere più rigorosi i requisiti richiesti per il rilascio della stessa.
Le prove dell' occupazione regolare, del soggiorno legale e della tutela assicurativa non devono essere fornite solo al momento del rilascio della carta ma anche durante tutta la sua validità e per i tre mesi successivi.
In tal modo si assicura allo Stato ospitante che il lavoratore dipendente, ovvero quello autonomo, una volta svolto l' incarico, ritorneranno effettivamente nello Stato di provenienza e che in casi di malattia o infortunio abbiano una copertura assicurativa.
Prima del rilascio della carta di prestazione di servizi si devono chiarire, in contraddittorio, le questioni relative all' ingresso e al diritto di soggiorno.
Noi prevediamo inoltre che la carta UE di prestazione di servizi debba essere richiesta per tutti gli Stati membri; prevediamo inoltre che essa possa essere richiesta anche per i singoli Stati membri.
Ritengo che questo sistema risponda meglio alle esigenze di carattere pratico.
Lo stesso risultato auspico possa derivare dalla proposta di abbassare a tre mesi la durata minima della precedente occupazione e da quella di rimodulare in modo più flessibile la validità della carta di prestazione di servizi rispetto alla durata della precedente occupazione.
Rimaniamo tuttavia del convincimento che la durata massima della carta di prestazione di servizi debba essere di 12 mesi.
Nel caso dei lavoratori autonomi, oltre agli emendamenti già esposti, proponiamo di rendere più severo il criterio della residenza e di introdurre dispositivi per far fronte a eventuali abusi dello status di lavoratore autonomo.
Vorrei poi trattare brevemente quegli emendamenti che vanno al di là di quanto proposto dalla commissione giuridica e per il mercato interno.
Naturalmente continuo a sostenere tutti gli emendamenti presentati dalla commissione giuridica e da essa accolti all' unanimità.
Io stessa, a nome del mio gruppo, ho presentato quattro emendamenti che si riferiscono al modo corretto di citare una decisione del Consiglio.
Devo dire che a questo proposito i servizi del Parlamento si sono espressi in modo contraddittorio sul modo corretto di citare questa decisione del Consiglio: solo col numero? Solo con la data?
Con entrambi?
Con quanta precisione si deve citare una decisione del Consiglio? Due proposte di emendamento sono state annullate dai servizi, essendo, così pare, il loro contenuto già considerato nella relazione.
Ritiro inoltre i due ulteriori emendamenti - cioè il n. 18 a proposito della relazione sui lavoratori autonomi e il n.
21 relativo ai lavoratori non autonomi. Posso solo appellarmi alla Conferenza dei presidenti, affinché si arrivi a un accordo su come procedere in materia di comitatologia e quale sia il metodo corretto di citazione.
Un tale accordo renderebbe in futuro molto più facile la vita dei relatori di questo Parlamento.
Vi è inoltre una proposta di emendamento riguardante le due relazioni della collega De Palacio.
Purtroppo non posso sostenere tale proposta poiché essa cambia nella sostanza il risultato a cui siamo giunti all' unanimità in commissione giuridica e per il mercato interno, mentre vorrei attenermi al risultato raggiunto di comune intesa e dopo lunghe discussioni in quella sede.
Desidero infine ringraziare tutti i colleghi che mi hanno sostenuta e affiancata nell' ambito della commissione giuridica in merito a queste relazioni tutt' altro prive di difficoltà.
Desidero ricordare in particolare il collega Wieland che ha avuto l' ingrato compito di relatore-ombra e che, andando ben al di là di questo ruolo, mi ha coadiuvata nella preparazione di questa relazione con idee ottime e costruttive, senza peraltro raccogliere gli onori del relatore.
Ecco perché desidero ricordarlo.
Signor Presidente, sono lieto della possibilità che mi viene offerta di fare alcune considerazioni preliminari subito dopo l' intervento della relatrice, onorevole Berger.
Ascolterò poi con la debita attenzione gli oratori che prenderanno la parola e, se me lo consente, signor Presidente, mi soffermerò con maggiore dettaglio sui singoli emendamenti al termine del dibattito.
Mi si consenta di dire che la Commissione si rallegra di poter contare sul sostegno del Parlamento alle due proposte relative alla libera prestazione di servizi oltrefrontiera e al distaccamento dei lavoratori, proposte che oggi sono oggetto di discussione.
Sono particolarmente grato alla onorevole Berger per il lavoro svolto in relazione a queste due proposte, che riguardano un ambito politico sensibile e che rappresentano una sfida sotto il profilo giuridico.
Voglio ringraziare anche la onorevole Palacio per il suo importante contributo quale presidente della commissione giuridica e per il mercato interno.
La Commissione si rallegra in particolare dei suggerimenti avanzati dal Parlamento a proposito di una procedura più efficiente per il rilascio della carta di prestazione di servizi.
La procedura diviene ancora più flessibile se esiste la possibilità di richiedere la carta di prestazione di servizi per uno o più Stati membri o anche per tutti.
La Commissione è inoltre favorevole alla proposta di una validità flessibile della carta.
Ritengo, tuttavia, che un periodo di occupazione di soli tre mesi sia insufficiente al fine di dimostrare che un lavoratore si è stabilito in uno Stato membro.
La Commissione accetta altresì l' introduzione di una disposizione relativa al caso in cui venga improvvisamente a scadere il contratto di lavoro fra il prestatore di servizi e il lavoratore dipendente.
Una procedura efficace per il rilascio della suddetta carta implica che le imprese che prestano servizi oltrefrontiera debbano poter realmente esercitare i propri diritti nell' ambito del mercato interno.
Ci sembra eccessivo consentire ad altri Stati membri di eseguire regolari controlli in relazione al rilascio della carta di prestazione di servizi adducendo la motivazione dell' ordine pubblico.
A un cittadino di un paese terzo, che opera legalmente in uno Stato membro, deve infatti essere consentito l' ingresso anche in altri Stati membri.
Ciò non toglie che questi ultimi abbiano la facoltà di adottare provvedimenti in materia di ordine pubblico nel contesto dell' obbligo di notifica che ci si propone di introdurre.
La Commissione non può inoltre accogliere la proposta di prorogare lo status giuridico riconosciuto al cittadino del paese terzo per un periodo di tre mesi oltre la validità della carta.
È inaccettabile che un cittadino di un paese terzo possa permanere nello Stato membro di accoglienza dopo aver completato la prestazione di servizi. La Commissione appoggia pertanto l' emendamento n.
22 della onorevole Palacio in entrambi i punti di vista in esso riportati.
Per ciò che concerne la seconda proposta, la Commissione comprende l' auspicio espresso di indicare con chiarezza il significato di lavoratore autonomo e intende presentare una soluzione nell' ambito della proposta modificata.
Queste erano alcune considerazioni introduttive in merito agli emendamenti più importanti.
Spero di poter avere nuovamente la possibilità di intervenire sui diversi emendamenti al termine del dibattito, dopo che avranno preso la parola tutti gli oratori.
Signor Presidente, onorevoli colleghi, la grande maggioranza del gruppo PPE voterà a favore delle proposte di emendamento avanzate dalla commissione giuridica e domani si esprimerà a favore della versione modificata.
In questa esposizione mi limiterò a due ordini di considerazioni.
L' uno riguarda l' effetto - nel vero senso della parola - che deve avere questa direttiva.
Sono in gioco interessi dell' economia ma anche quelli dei singoli individui.
In queste mie considerazioni parto dal presupposto che il singolo sia un individuo onesto che lavora seriamente.
D' altra parte abbiamo gli interessi degli Stati membri che talvolta , nei confronti degli interessati, devono partire da presupposto che possa trattarsi di un worst case.
Se consideriamo la questione da questo lato, cioè nell' ottica dell' interesse degli Stati membri, comprendiamo come ci siano sicuramente motivi validi per rendere severi i requisiti per il rilascio della carta.
Inoltre, pur in presenza di tale documento, ci sono delle ragioni per introdurre l' obbligo di notifica tempestiva.
Se si segue invece l' altro estremo, ovvero quello di ridurre al minimo i requisiti per l' ottenimento della carta, si corre il pericolo di non avere alcuna normativa in merito, poiché gli Stati membri non approveranno questa direttiva.
Di conseguenza, esisterà una direttiva sulla carta di prestazione di servizi che nessuno - de facto - avrà, vista la difficoltà di ottenerla nel mondo del lavoro, o, d' altro canto, non ci sarà alcuna direttiva.
Entrambi gli effetti sono insoddisfacenti.
Forse è questo il motivo per cui, stando a quel che si dice, si sono arenate le trattative al Consiglio.
Abbiamo dunque cercato di trovare il giusto mezzo tra i due esterni, quello dell' ordine pubblico da un lato, e quello di arrivare a una soluzione quanto più agile possibile dall' altro.
Vogliamo una soluzione che, pur creando dei vicoli al mondo dell' economia, consenta una gestione estremamente veloce una volta soddisfatti i suddetti veicoli.
Se una ditta in Francia ha un collaboratore che deve lavorare sempre e solo in Danimarca, allora si deve poter richiedere tale carta di prestazione di servizi solo per la Danimarca.
In questo caso, le difficoltà burocratiche saranno minori.
Per converso, non vogliamo che permanga l' obbligo di notifica tempestiva, ma che il lavoratore porti con sé, negli Stati membri, la motivazione del lavoro per esempio sotto forma del contratto che ne costituisce il presupposto.
Per riassumere, comunico che mi esprimerò a favore delle proposte di emendamento formulate della commissione giuridica.
Forse anche in seno alla Commissione permane un certo equivoco di fondo.
Intendiamo raggiungere una soluzione del tutto flessibile.
Se uno Stato membro dichiara di avere improvvisamente problemi perché un individuo ha commesso un furto - e la sua carta era stata rilasciata proprio per questo stato - allora il singolo Stato può far ricorso alle motivazioni contenute nella direttiva per revocare, in modo flessibile e intelligente, la validità della carta di prestazione di servizi.
Permettetemi di passare brevemente al secondo ordine di considerazioni: coloro che finora si sono occupati di questa direttiva sono per lo più giuristi.
Noi tutti sappiamo che ci sono diverse parti del Trattato, a tratti componenti molto vecchie del Trattato, che ancora vanno sotto il nome di CE.
Noi sappiamo che questa direttiva si basa sul diritto CE e non sul diritto UE.
Prima delle elezioni, tuttavia, noi tutti - Consiglio, Commissione, Parlamento, la stampa, i sindacati e le società, ci siamo adoperati per rendere questa Europa più comprensibile ai cittadini.
Abbiamo preteso che il cittadino sapesse passare dalla CEE alla CE e poi all' UE.
Ora l' UE è un concetto chiaro.
Non rendiamo dunque un buon servizio né a noi stessi, né ai cittadini, se il documento che rilasceremo si chiamerà carta CE di prestazione di servizi e non invece carta UE.
Al cittadino interessa il mondo UE, è quello il suo mondo.
Invito quindi il Consiglio e la Commissione a muoversi in questa direzione.
Signor Presidente, si è fatto più tardi di quanto si prevedesse all'inizio di questa sessione; cercherò quindi di essere il più breve possibile.
Una delle ragioni per cui ci siamo così attardati è che oggi abbiamo giustamente dedicato una parte del nostro tempo a riaffermare la vigorosa opposizione di questo Parlamento a qualsiasi forma di xenofobia e razzismo.
Naturalmente la direttiva non riguarda direttamente tali argomenti.
Essa concerne invece le esigenze del mercato interno, nonché la necessità di garantire flessibilità e di adottare un atteggiamento ragionevole e flessibile per consentire a persone di paesi terzi di trovare occupazione sia come dipendenti che come lavoratori autonomi.
Di per sé ciò significa evitare inutili restrizioni nei confronti degli stranieri semplicemente in quanto stranieri.
Siamo completamente d'accordo con quest'impostazione, a parer nostro opportuna e ragionevole, e di conseguenza sosterremo l'interpretazione più ampia possibile che ci sembri conforme alla legge.
Signor Presidente, signor Commissario, desidero innanzi tutto segnalare l' eccellente lavoro svolto dalla onorevole Berger e, in generale, dalla commissione giuridica e per il mercato interno, che ha inserito idee innovatrici in questa direttiva, con l' auspicio che esse vengano accolte da Commissione e Consiglio.
Ho presentato, tuttavia, un emendamento.
Onorevole Berger, nell' emendamento n. 2, al considerando 6, lei invoca la certezza giuridica.
Il primo punto su cui siamo in disaccordo è l' estensione di tre mesi del permesso di soggiorno, che in realtà crea incertezze giuridiche.
Lei ha espresso la preoccupazione, condivisa dall' onorevole Wieland, che un lavoratore possa scomparire una volta scaduto il permesso di lavoro, ma a me sembra che una simile possibilità sia rafforzata dalla proroga di tre mesi.
Se la validità della carta di prestazione di servizi termina in una certa data, deve scadere in quella data; lo esige la certezza giuridica.
In secondo luogo, riguardo al punto d) dell' emendamento n. 10, che fa riferimento alla prima direttiva, si prevede che, per motivi di sicurezza pubblica o per norme di ordine pubblico, uno Stato membro possa contestare la validità della carta.
Esistono già controlli ex ante previsti dall' articolo 4 della direttiva.
Una disposizione simile non avrebbe senso per un lavoratore dell' area Schengen, che ha già subito accertamenti per entrare nel primo Stato membro; il secondo Stato membro può, ex ante, opporre un rifiuto giustificato all' ingresso di tale lavoratore nel suo territorio.
Non ha senso quindi mantenere quest' incertezza giuridica.
La possibilità che non si tratti di un paese Schengen è contemplata nell' ultimo paragrafo del mio emendamento n. 22, che offre una maggiore certezza giuridica.
Il punto e) del suo emendamento n. 10 prevede una discrezionalità dello Stato che non è in linea con tutto il testo della sua eccellente relazione.
Invito pertanto i colleghi a esaminare il mio emendamento con attenzione, nella speranza di addivenire a un risultato domani.
Queste due proposte apparentemente apportano alcune modifiche procedurali per facilitare la libertà di circolazione in Europa e per adeguarsi ad alcune recenti sentenze menzionate dalla onorevole Berger nelle sue osservazioni introduttive.
Nel caso del Regno Unito però ci sembra che le proposte si spingano troppo in là, fino a diventare inaccettabili - e ciò sia dal punto di vista sostanziale che da quello della base giuridica, relativamente alla posizione particolare del Regno Unito.
Stando agli accordi contenuti nei Trattati, il Regno Unito mantiene i propri controlli di frontiera; secondo il sistema proposto da questi interventi legislativi, i cittadini di un paese terzo che desiderino trasferirsi nel Regno Unito ai sensi delle procedure descritte, potranno farlo servendosi di una carta di prestazione di servizi rilasciata da un altro Stato membro, aggirando i controlli di frontiera del Regno Unito.
Se le attuali disposizioni sui controlli alle frontiere del Regno Unito devono subire mutamenti, le decisioni in merito spettano al governo e al parlamento del Regno Unito, non a un intervento en passant del processo legislativo europeo.
Per questo motivo voteremo contro entrambe le proposte.
Signor Presidente, signor Commissario, onorevoli colleghi, innanzitutto vorrei ringraziare la relatrice e il collega Wieland per il loro impegno nel riassumere in questa relazione le diverse proposte di emendamento e i diversi interessi in modo tanto omogeneo.
Queste due proposte costituiscono un importante contributo all' attuazione di uno dei quattro principi fondamentali del mercato interno della libera prestazione di servizi.
Il nuovo regolamento relativo ai servizi oltrefrontiera è senz' altro destinato a migliorare sia il funzionamento del mercato interno che la concorrenzialità e l' iniziativa delle imprese.
Il rigore delle condizioni quadro previste per il rilascio della carta UE di prestazioni di servizi - mi rivolgo a questo proposito al collega Wieland - è ineluttabile, poiché tali condizioni servono a evitare abusi quali l' immigrazione illegale e la stipula di falsi contratti.
Perché ritengo tanto necessaria questa direttiva?
I motivi sono tre: per l' importanza economica che i lavoratori dei paesi terzi hanno per l' UE, per la competitività delle imprese e per il regolare funzionamento del mercato interno.
Sono quindi favorevole, da un lato, al rigore e, dall' altro, auspico che i controlli a carico dei singoli Stati membri siano quanto per quanto possibile semplici ed efficaci.
La domanda che rivolgo infine la Commissione - poiché vengo continuamente interpellato al riguardo - è se questa direttiva pregiudicherà le trattative di adesione.
Poiché tale aspetto riveste molta importanza per il nostro paese che confina con molti dei nuovi paesi e svolge un ruolo importante nelle trattative di adesione chiedo alla Commissione come, a suo avviso, verrà interpretato l' articolo1.
Signor Presidente, signor Commissario, onorevoli colleghi, fino a oggi gli operatori economici hanno dovuto constatare di essere esclusi da due delle principali libertà, segnatamente la libera circolazione delle persone e quella dei servizi.
Hanno dovuto sottoporsi alle interminabili procedure burocratiche degli Stati membri in cui i servizi dovevano essere prestati.
Sono circa tredici milioni i cittadini di paesi terzi che soggiornano nel territorio europeo.
Pur non essendo nota la cifra esatta, presumo che il numero di operatori economici coinvolti sia sicuramente elevato.
Il loro accesso all' intero territorio dell' Unione fino a oggi non era disciplinato dal diritto comunitario.
Le due proposte di direttiva in esame vogliono promuovere la libera circolazione dei servizi in seno al mercato interno tramite l' introduzione di una carta UE di prestazione di servizi.
A tale proposito ritengo importante sottolineare che il rilascio di una simile carta deve avvenire in modo flessibile, ossia entro cinque giorni dalla presentazione di una semplice dichiarazione allo Stato membro ove il servizio verrà prestato. Al contempo, per contrastare ogni abuso, questo documento avrà una validità limitata che non potrà essere estesa automaticamente.
Ho ascoltato con attenzione le obiezioni mosse dal Commissario.
Dopo aver esaminato gli emendamenti presentati, posso affermare che il nostro gruppo è sostanzialmente d' accordo con la posizione della Commissione e domani voterà di conseguenza.
Vorrei infine ringraziare la relatrice, onorevole Berger, per l' estrema accuratezza con la quale ha esaminato gli emendamenti rendendo così particolarmente significativa la sua relazione.
Sono convinto che con questa relazione sia stato compiuto un passo avanti verso la realizzazione del mercato interno.
Signor Presidente, la ringrazio per la possibilità che mi ha concesso di soffermarmi sui diversi emendamenti con maggiore dovizia di dettagli.
Nel corso del mio intervento vorrei inoltre rispondere alle osservazioni sollevate poco fa da Lord Inglewood.
Per quanto riguarda la prima proposta sulla trasferta dei lavoratori provenienti da paesi terzi, la Commissione è disposta ad accogliere gli emendamenti nn. 2, 11, 12, 15, 16 e 22.
Riteniamo accettabili anche gli emendamenti nn. 7 e 8, purché venga accertato nello Stato membro di provenienza il distacco del lavoratore.
La Commissione può inoltre accogliere l' emendamento n. 11, ad eccezione della proposta di un periodo di occupazione, precedente al rilascio, di soli tre mesi.
Siamo favorevoli anche all' emendamento n. 13 nella misura in cui introduce un campo di applicazione flessibile per la carta, estendendolo da uno a tutti gli Stati membri.
Per quanto concerne la comitatologia, gli emendamenti nn. 14 e 21 risultano in parte accettabili nella misura in cui riguardano i diritti del Parlamento.
Mi spiace dover riconoscere che la Commissione non può accogliere l' emendamento n. 10 laddove si fa riferimento al periodo di tre mesi e al ruolo dello Stato membro di stabilimento.
A questo proposito la Commissione appoggia l' emendamento n. 22, così come ho sottolineato in precedenza.
Gli altri emendamenti sono per noi inaccettabili.
Personalmente propendo per la denominazione "carta UE di prestazione di servizi" proposta nell' emendamento n. 1, ma il Trattato di Amsterdam non ci consente di utilizzarla.
L' emendamento n. 18 fa riferimento alla direttiva 96/71 relativa alle retribuzioni minime, direttiva che trova già applicazione per cui non è necessaria alcuna modifica al testo.
Se la Commissione accogliesse l' emendamento n. 17, ciò implicherebbe l' introduzione di un semplice obbligo di notifica in caso di mancato rilascio di una carta valida.
È evidente che tale disposizione è in contrasto con gli interessi degli Stati membri in materia di ordine pubblico.
Non possiamo accogliere neppure l' emendamento n. 19 per le considerazioni che ho già presentato relativamente all' emendamento n.
10. La posizione della Commissione è sostanzialmente la stessa anche in relazione a emendamenti simili presentati per la seconda proposta.
Mi si consenta inoltre di aggiungere che l' emendamento n. 10 alla seconda proposta è assolutamente inaccettabile.
Rispetto all' emendamento n. 15 relativo alla definizione di lavoratori autonomi, come ho rilevato poc' anzi, la Commissione cercherà una soluzione adeguata che tenga conto delle obiezioni sollevate.
Vengo ora all' osservazione di Lord Inglewood.
Egli ha fatto riferimento ai controlli alle frontiere esistenti per il Regno Unito. A tale proposito vorrei rilevare che non esiste alcun obbligo in virtù del quale uno Stato membro - e quindi anche il Regno Unito - debba abolire o modificare i controlli ai confini ancora esistenti.
Questo vale, come ho detto, per il Regno Unito, ma vale anche per il Belgio, ove il problema è emerso di recente.
Per quanto concerne le osservazioni dell' onorevole Karas, ho l' impressione che egli si riferisse alla possibilità che i lavoratori provenienti dalla Polonia vengano impiegati nel suo paese.
La Commissione vorrebbe proporre una soluzione applicabile a tutte le imprese stabilite nell' Unione europea che impiegano lavoratori provenienti da paesi terzi.
Il problema è se i due casi vadano affrontati contemporaneamente.
A mio giudizio, la questione rientra nel dibattito sull' ampliamento dell' Unione europea e forse non va affrontata in questa sede.
A nome della Commissione desidero confermare all' onorevole Karas di essere a sua completa disposizione nel caso in cui egli necessiti di ulteriori informazioni su questo punto davvero importante.
Infine, vorrei ringraziare il Parlamento per il dibattito estremamente costruttivo dedicato agli aspetti più importanti di queste proposte e, naturalmente, esprimere la mia riconoscenza alla relatrice, onorevole Berger.
La ringrazio molto, Commissario Bolkestein.
La discussione è chiusa.
La votazione di svolgerà domani, alle 11.00.
Tribunale di primo grado
Signor Presidente, vorrei iniziare congratulandomi con il relatore per la sua relazione che, a una prima lettura, dà l' impressione di limitarsi a confermare ed accettare.
Dietro questa relazione, tuttavia, c' è tutto un lavoro lungo ed efficace che ha già prodotto qualche frutto; infatti, nel documento della Presidenza finlandese del 7 dicembre 1999 è stato inserito l' impegno di ampliare l' ordine del giorno della Conferenza intergovernativa per comprendere lo studio di una futura modifica dell' organizzazione, composizione e competenze dei tribunali comunitari.
Esprimo pertanto il mio riconoscimento all' opera del Vicepresidente Marinho.
Signor Presidente, la riforma del sistema giudiziario comunitario è diventata una necessità urgente se in futuro si desidera fare giustizia entro termini ragionevoli, se in futuro l' Unione europea vuole dotarsi di una giustizia all' altezza del progetto politico già avviato.
Oggi - lo dico con orgoglio e soddisfazione - in quest' Aula abbiamo avuto un' ottima opportunità per dimostrare fino a che punto noi europei crediamo nel progetto politico europeo, un progetto che si spinge ben oltre il mercato interno ed è fondato su principi più che su interessi economici.
Dietro ai principi, signor Presidente, c' è sempre la giustizia.
Però justice delayed is justice denied (giustizia rinviata, giustizia negata) e su questo vale la pena riflettere.
Il documento di lavoro preparato dallo stesso Tribunale contiene dati allarmanti.
Ben venga dunque questo progetto di riforma, presentato dal relatore, vicepresidente Marinho.
E' una soluzione tampone, ma bisogna accontentarsi visto che per ora - come ha sottolineato il relatore - non possiamo aspettarci una grande riforma del sistema dalla Conferenza intergovernativa.
Dobbiamo fornire soluzioni che, per quanto provvisorie, contribuiscano al raggiungimento di una giustizia più rapida ed efficace.
Vorrei sottoporvi due riflessioni, che esulano dalla relazione propriamente detta, avendo il Parlamento l' obbligo - stabilito dal Trattato - di formulare un parere molto scarno, senza entrare nel merito.
Si tratta di due idee del vicepresidente Marino che sono condivise, credo, dall' intera commissione giuridica.
Innanzi tutto occorrerebbe fornire ai giudici di primo grado più mezzi, per esempio un altro référendaire.
In secondo luogo, sarebbe opportuno separare i servizi di traduzione del Tribunale di primo grado da quelli della Corte di giustizia.
Attualmente il Tribunale di primo grado deve aspettare moltissimo tempo per la traduzione delle sue sentenze.
Uno dei principi fondatori della nostra comunità - sancito dal Trattato - è costituito dalla pluralità culturale e linguistica; è impensabile che si sopprima una possibilità così importante come la lettura di una sentenza nella lingua di ciascuno.
Parlando della Conferenza intergovernativa, occorre considerare due aspetti.
Il primo riguarda questo Parlamento.
Non s' insisterà mai troppo sul nostro desiderio di maggiore partecipazione per tutto ciò che concerne la Corte di giustizia, quindi anche per la nomina dei giudici.
Vogliamo soprattutto che siano ampliate le competenze della Corte nonché la sua capacità di far fronte ai propri obblighi, cioè i mezzi di cui è dotata.
Vogliamo che siano ampliate le sue competenze con particolare riferimento al titolo IV del Trattato CE e al titolo VI del Trattato sull' Unione. Auspichiamo inoltre che siano modificate alcune delle opzioni possibili e alcune limitazioni evidenti della tutela in aree così importanti per la nostra cittadinanza.
A tale proposito vi rimando alle recenti dichiarazioni che abbiamo ascoltato in questi giorni.
Signor Presidente, desidero congratularmi con il relatore per il contenuto della sua relazione, che mi ha indotto a riflettere su due problemi che ho dovuto affrontare di recente nel mio collegio elettorale.
Entrambi riguardano casi pendenti di fronte alla Corte di giustizia.

Nel primo caso si tratta di decidere se i pedaggi di un grande ponte sospeso debbano essere soggetti al pagamento dell'IVA, decisione che potrebbe avere gravi ripercussioni sulla nostra economia locale; nel secondo caso, una signora giunta a tredici settimane dalla pensione è piombata nell'angoscia per alcune voci su una decisione che potrebbe pregiudicare la sicurezza economica della sua vecchiaia.
Ecco due semplici esempi dei problemi reali che stanno dietro le lungaggini del sistema europeo della giustizia; in questo campo i ritardi possono provocare serie difficoltà personali e talvolta addirittura tragedie.
Non voglio con questo affermare che i nostri sistemi giuridici nazionali siano perfetti, ma troppo spesso avviene che essi debbano attendere una sentenza preliminare della Corte europea.
Le statistiche mostrano una preoccupante tendenza verso un allungamento dei tempi richiesti per gli atti preliminari: non intendo rimproverare nulla alla Corte né al suo personale, ma piuttosto criticare la struttura della Corte stessa e la carenza di risorse a sua disposizione in un'Unione europea in rapida espansione.
Le proposte contenute in questa relazione sono senz'altro accettabili come palliativo temporaneo, ma l'Europa è una costruzione giuridica, per il corretto funzionamento della quale i tribunali costituiscono un elemento essenziale.
In vista dell'imminente ampliamento, la CIG deve attuare una radicale riforma e ristrutturazione del sistema giudiziario; in caso contrario noi, rappresentanti eletti, dovremo affrontare la crescente insoddisfazione dei nostri cittadini che non riescono a ottenere giustizia in maniera rapida ed efficace.
Signor Presidente, onorevoli colleghi, anch' io desidero ringraziare il relatore per questa eccellente relazione.
Sono totalmente d' accordo anche con le sue conclusioni, soprattutto laddove egli propone di aumentare il numero dei référendaire dei giudici presso il Tribunale di primo grado e di dare allo stesso un servizio di traduzione proprio.
Ritengo che ciò sia effettivamente necessario perché abbiamo sentito - mentre eravamo in visita alla commissione giuridica a Lussemburgo - che, naturalmente e in forza di decisioni prese per così dire dall' alto, quando si tratta di utilizzare un Servizio di traduzione comune, la Corte di giustizia gode di una certa priorità rispetto al Tribunale di primo grado che di conseguenza spesso non riesce a trattare questioni importanti.
Io però sono anche dell' opinione che le riforme debbano procedere al di là di quello che stiamo per decidere qui in questo momento.
A titolo d' esempio, conviene avviare una riflessione su quei settori in cui già esistono organi giudicanti che operano in modo analogo ai tribunali e in via preliminare: basti ricordare Alicante, o quanto è previsto in materia di diritto della funzione pubblica europea. Il Tribunale di primo grado, previa assegnazione delle dovute competenze, potrebbe dunque divenire l' ultima istanza.
A mio avviso, bisognerà inoltre intervenire in merito all' atteggiamento della Commissione che tende a rinazionalizzare, cioè a riportare a livello nazionale, le decisioni in materia di concorrenza.
Mi sembra necessario riflettere in proposito, poiché questi casi non arriveranno più al Tribunale di primo grado ma dovranno essere esaminati, in sede di produzione di documenti, direttamente dalla Corte di giustizia.
Dobbiamo riflettere su come risolvere questa situazione.
Eventualmente si dovrebbe prevedere che sia la sezione competente del Tribunale di primo grado ad esaminare la produzione di documenti in materia di concorrenza.
Inoltre bisognerebbe riflettere se sia giusto o meno - abbiamo avuto pure dei casi di deputati o gruppi parlamentari che hanno presentato ricorsi contro il Parlamento europeo - che per tali questioni sia competente il Tribunale di primo grado, benché in verità si tratti di istanze costituzionali che, a rigor di logica, dovrebbero competere alla Corte di giustizia più che al Tribunale di primo grado.
Un ultimo punto: ritengo pure che l' OLAF debba prevedere controlli da parte dello Stato di diritto.
Per il momento l' OLAF rimane sospeso a mezz' aria e può fare ciò che vuole.
Io ritengo però necessario che sia un tribunale a controllarlo.
L' unico tribunale che possa ragionevolmente farlo sarebbe il Tribunale di primo grado; ciò costituirebbe anche uno stimolo per l'ulteriore processo di riforma.
Signor Presidente, vorrei anzitutto unirmi a quanti si sono congratulati con il relatore per il suo lavoro.
L'Unione europea è un sistema basato sul diritto e ha quindi bisogno di un sistema di tribunali che applichino tale diritto.
Inoltre, se i tribunali non riescono a smaltire, con rapidità ed efficienza, il carico di lavoro che grava su di loro, ne consegue, come ha notato la onorevole Palacio Vallelersundi, che la giustizia rinviata diviene giustizia negata.
L'esperienza della Corte dimostra che questo fosco quadro si è già materializzato, e ci indica le misure necessarie per alleviare il problema.
Tuttavia, come ha sottolineato l'onorevole Marinho, è necessario fare di più, ma questo è un compito che spetta alla CIG.
Nel mio paese abbondano le leggende sulle innumerevoli orde degli anonimi burocrati di Bruxelles, ma nessuno parla mai del numero dei giudici europei.
Al vertice dell'ordine giudiziario europeo vi sono meno di tre dozzine di persone - un numero non certo eccessivo se si considera il compito di altissima responsabilità che devono svolgere, al cuore stesso del sistema giuridico europeo.
La loro nevralgica importanza traspare dalle implicazioni politiche della ritardata soluzione della notissima controversia anglo-francese sulla carne bovina britannica - una vicenda che ha esacerbato gli animi nel mio paese e suscitato una profonda frustrazione per i metodi di composizione delle controversie nell'ambito dell'Unione.
Secondo i miei consulenti, il caso ha seguito le norme di procedura dei tribunali francesi che rendono praticamente impossibile a cittadini non francesi citare in giudizio il governo francese, cosa che almeno de facto è ritenuta certamente impossibile.
Quale sfavorevole contrasto con i tribunali del Regno Unito, davanti ai quali alcuni pescatori spagnoli hanno potuto, in circostanze molto simili, intentare causa con successo al governo del Regno Unito!
Ciò che sta succedendo in Francia, signor Presidente, sembra di primo acchito un caso di discriminazione contro i cittadini di altri paesi dell'UE, causata proprio dalla loro cittadinanza, e quindi una violazione dei Trattati.
Vorrei pertanto chiedere al Commissario, che ha gentilmente risposto alle mie osservazioni nel precedente dibattito, di considerare la questione e di riferire poi al Parlamento e a me personalmente le conclusioni della Commissione.
Sarò grato al Commissario se, nel suo intervento finale, confermerà la sua intenzione di aderire alla mia richiesta.
Signor Presidente, a nome del Presidente della Commissione, Prodi, vorrei rispondere nel modo seguente.
La Commissione prende atto della posizione assunta oggi dal Parlamento europeo riguardo alla richiesta della Corte e del Tribunale di affidare al Tribunale il giudizio di determinati ricorsi che oggi sono di competenza esclusiva della Corte e di aumentare il numero di membri della Corte.
Mi si consenta di aggiungere che, a nome della Commissione, ho ascoltato con grande attenzione i diversi interventi e che comprendo perfettamente le preoccupazioni che li hanno ispirati.
Sono preoccupazioni giustificate.
Lo si è detto più volte: justice delayed is justice denied.
La Commissione ha la massima comprensione per le osservazioni sollevate.
Proprio per questo motivo vorrei articolare la mia risposta nel seguente modo.
Come il Parlamento sa bene, la Commissione è convinta che, senza una riforma radicale, nel breve periodo le istanze giurisdizionali comunitarie corrano il rischio di non essere più in grado di assolvere il proprio compito entro un lasso di tempo ragionevole.
La Commissione si è quindi rivolta a un gruppo di esperti per una consulenza sulle riforme che potrebbero essere attuate al fine di consentire alla Corte e al Tribunale di mantenere inalterate la qualità e la coerenza della loro giurisprudenza nei decenni a venire.
La Commissione prende atto della richiesta del Tribunale che auspica un rafforzamento del proprio organico, ma ritiene che per il momento il trasferimento di competenze proposto debba essere considerato alla luce dello studio appena menzionato.
In altre parole, quando lo studio sarà completato, la Commissione formulerà un parere al più presto.
Grazie, signor Commissario.
La discussione è chiusa.
La votazione si svolgerà domani, alle 11.00..
Aiuto finanziario straordinario al Kosovo
L' ordine del giorno reca la discussione sulla relazione (A5-0022/2000), presentata dall' onorevole Brok a nome della commissione per gli affari esteri, i diritti dell' uomo, la sicurezza comune e la politica di difesa, sulla proposta di decisione del Consiglio relativa alla concessione di un' assistenza finanziaria eccezionale al Kosovo (COM(1999) 0598 - C5-0045/2000 - 1999/0240(CNS)).
Mi viene segnalato che il relatore giungerà con un ritardo di alcuni minuti.
Propongo di iniziare subito la discussione, ricordando che il relatore interverrà non appena sarà giunto in Aula.
Ha ora facoltà di parola l' onorevole Bourlanges, in qualità di relatore per parere della commissione per i bilanci.
Signor Presidente, la questione in esame è importante e urgente. Il Parlamento, su richiesta della Commissione, si pronuncia rapidamente perché è necessario diffondere la notizia che uomini e donne muoiono oggi in Kosovo semplicemente perché la temperatura è scesa a 25 gradi sotto zero e che talune persone, che prestano la propria opera gratuitamente, svolgono un lavoro enorme al fine di assicurare un sostegno minimo.
Ci è stata dunque avanzata una richiesta di emergenza, cui rispondiamo favorevolmente.
Sono stati richiesti 35 milioni di euro.
Accettiamo di concederli e ci rivolgiamo alla Commissione affinché si assicuri che, una volta presa la decisione, le somme vengano stanziate e versate il più rapidamente possibile.
Si tratta di un aiuto macrofinanziario, che suscita ovunque reazioni perché non rispetta i canoni della dottrina liberista che consistono nel non intervenire finanziariamente a sostegno di un' amministrazione.
Non siamo di quest' avviso, ma riteniamo anzi che sia essenziale contribuire alla costituzione di un' amministrazione in Kosovo e che non sia affatto assurdo contribuire direttamente al pagamento degli agenti pubblici nella regione.
Sarebbe stato utilissimo se avessimo potuto farlo in Russia negli anni novanta onde evitare la dissoluzione di quello Stato.
Il secondo problema importante è che noi siamo chiamati a dare assistenza, come promesso dai donatori, ma che poi gli unici a pagare siamo noi visto che gli altri non contribuiscono.
Insistiamo affinché cessi tale unilateralità nell' assistenza finanziaria.
Sollecitiamo la Commissione affinché si impegni negli emendamenti che proponiamo al riguardo.
Auspichiamo di subordinare la concessione dell' aiuto nella sua globalità all' esborso del denaro dovuto dagli altri donatori e ciò non per limitare o per lesinare sul nostro contributo finanziario a favore del Kosovo, ma per far sì che a tale aiuto si unisca quello degli altri donatori.
Da questo punto di vista, il dispositivo di aiuto proposto si applica in due tempi e la seconda quota deve essere sbloccata a partire dal momento in cui i donatori manifestino il loro interesse.
Sempre a tale riguardo rivolgiamo tre domande alla Commissione.
In primo luogo, le chiediamo che ci fornisca regolarmente la lista e l' ammontare dei contributi degli altri donatori, perché vogliamo essere informati su ciò che gli altri versano nel momento in cui paghiamo noi.
In secondo luogo, vogliamo conoscere la situazione esatta delle gare d' appalto e del loro ritmo di impegno.
Durante la procedura di bilancio ci è stato detto che era urgente votare lo stanziamento per il Kosovo ma, secondo le nostre informazioni, a tutt' oggi nessuna gara d' appalto è stata ancora resa pubblica né lanciata.
E' grave perché ciò ritarda il processo globale di ricostruzione del Kosovo.
Infine, conseguentemente a quanto appena affermato, vogliamo che la Commissione informi a scadenze regolari, ovvero mensilmente, la commissione per i bilanci in merito allo stato di esecuzione delle spese.
Disponiamo di documenti scritti della Commissione che menzionano impegni fermi.
Non abbiamo bisogno di impegni fermi, ma semplicemente di impegni. Dobbiamo essere a conoscenza di ciò che viene effettivamente pagato e soprattutto di ciò che non viene pagato.
Il Kosovo ha già sofferto troppo per i ritardi di pagamento.
Signor Presidente, nell'odierna discussione sul Kosovo, ultima di una lunga serie, per una volta dovremmo chiederci anche che cosa si è realizzato nella regione e se si è davvero fatto qualcosa di concreto.
Ritengo si siano già compiuti alcuni passi verso la normalità, e gradirei che il dibattito consentisse almeno di enumerarli.
A partire dal 9 febbraio si riunirà il cosiddetto consiglio interinale, chiamato Kosovo Transitional Council. Composto sia da rappresentanti dei partiti politici e delle minoranze, sia da esponenti della società civile, dovrebbe fungere da parlamento ad interim.
Il suo insediamento è per noi motivo di compiacimento perché rappresenta un passo nella giusta direzione, ma credo sia indispensabile dotarlo di strumenti di lavoro e della possibilità di programmare strategicamente la realizzazione della sua vera missione, ovvero la preparazione delle elezioni indette per l'autunno.
Non sappiamo a cosa porterà la consultazione elettorale, né che tipo di parlamento ne uscirà.
Non si conoscono neppure le prerogative di quest'ultimo nei rapporti con l' UNMIK.
Rimangono dunque numerose incognite, problemi su cui non veniamo informati e che probabilmente anche altri non riescono a inquadrare correttamente.
Proprio gli albanesi che vengono ora coinvolti nel consiglio interinale dovrebbero invece avere maggiori precisazioni su quanto riserva loro il futuro.
Oltre a promuovere l'attività economica e la ricostruzione, dobbiamo tassativamente mirare a ripristinare nel paese la convivenza tra serbi, albanesi e altre minoranze etniche - anche rom, dunque - affinché grazie a essa in un prossimo futuro si possa giungere all' auspicata riconciliazione.
Desidero riprendere l'elencazione di tutte le realizzazioni positive, che ci danno motivo di rallegrarci.
In campo amministrativo esistono ormai 34 ispettori fiscali, un progresso straordinario perché obbliga ormai anche i cittadini del Kosovo a pagare le imposte.
A lungo termine, infatti, non è accettabile che tutti continuino a dipendere dalla generosità dell'UE e di altri donatori: anche in questo settore è indispensabile un minimo di partecipazione nel quadro delle possibilità esistenti.
Un altro progresso rispetto al passato è rappresentato dai 4 dipartimenti su 19 in cui già esistono direzioni amministrative.
Abbiamo inoltre una componente essenziale di quello stato di diritto che vogliamo costruire: 130 magistrati hanno prestato giuramento e sono ormai pronti ad avviare la loro attività per amministrare la giustizia, per ampliare lo spazio che questa riserva alla cultura della tolleranza e, naturalmente, per cercare perlomeno di individuare i criminali e di giungere poi anche a emettere condanne.
Tra i fattori positivi desidero inoltre ricordare il coinvolgimento della vecchia UCK nella ricostruzione del paese, che mi sembra una cosa giusta.
In materia di finanziamento mi associo incondizionatamente agli apprezzamenti della commissione, sottolineando la necessità di ricordare all'Esecutivo che deve davvero esercitare pressioni sugli altri donatori affinché facciano la loro parte.
La Commissione dell'Unione europea non può pagare sempre: si fa carico della ricostruzione della regione, si fa carico del quarto pilastro, ma non può essere invitata anche ad accollarsi sempre i costi del signor Kouchner.
Per una o due volte può anche farlo, ma mi sembra che anche i donatori delle Nazioni Unite debbano contribuire. Si apre qui un grave deficit, che non viene sanato e che non possiamo colmare.
Noi verremo giudicati per il compimento della nostra vera, grande missione: la ricostruzione!
Signor Presidente, vorrei fare alcune precisazioni.
Anche se in un dibattito c' è sempre il rischio di ripetere cose già dette, desidero porre l' accento su quattro punti.
Innanzi tutto non bisogna dimenticare che l' Unione è il maggior contribuente in materia di aiuti per la ricostruzione nel Kosovo.
Alla signora Albright vorrei dire che le cifre non mentono: quanto si è letto ultimamente sulla stampa risponde a verità.
Sono dati di fatto, anche se qualcuno vuole ignorarli.
L' Unione ha deciso di contribuire alla ricostruzione del Kosovo con un aiuto macrofinanziario supplementare pari a 35 milioni di euro, sulla base di una relazione del FMI che considera necessari per la ricostruzione altri 115 milioni.
Sono assolutamente d' accordo con la onorevole Pack: la Commissione dovrebbe sollecitare gli altri contribuenti a rispettare il loro impegno.
Desidero inoltre esprimere la mia grande preoccupazione per la dichiarazione di alcuni ministri nell' ultimo ECOFIN, da cui emerge la volontà di porre come priorità per la Presidenza portoghese il mantenimento assoluto delle prospettive finanziarie concordate a Berlino.
Così si mette in pericolo l' accordo raggiunto con grandi difficoltà lo scorso dicembre tra il Parlamento e il Consiglio, in base al quale si sarebbe eventualmente proceduto a una revisione delle prospettive finanziarie dopo la presentazione da parte della Commissione di un programma pluriennale per la ricostruzione.
Rivolgo dunque un appello a quei ministri affinché non vanifichino quest' accordo, raggiunto con grande fatica.
Vorrei invitare la Commissione - e mi fa piacere che stasera sia presente il Commissario Solbes - a presentarci tempestivamente questo programma pluriennale di finanziamento, con la relativa relazione, come ha chiesto il Parlamento, perché se ne possa tenere conto nell' elaborazione del progetto preliminare del prossimo bilancio, in linea con quanto ci è stato promesso.
Desidero infine ricordare che, pur avendo appena concordato 35 milioni, sappiamo bene che si tratta di un palliativo insufficiente; quanto prima dobbiamo pervenire a un accordo su un programma pluriennale per la necessaria ricostruzione del Kosovo.
Signor Presidente, onorevoli colleghi, chiedo scusa per il ritardo, dovuto all'altro tema che purtroppo figura nuovamente anche all'ordine del giorno di oggi.
La commissione per gli affari esteri, i diritti dell'uomo, la sicurezza comune e la politica di difesa raccomanda di svincolare i 35 milioni di euro perché il denaro può essere davvero utilizzato a vantaggio delle persone colpite.
Sebbene i motivi di critica - essenzialmente la mancanza della volontà di aiutare le popolazioni del Kosovo - non siano molto gravi, continueremo a essere critici.
La procedura si troverebbe certamente in una fase molto più avanzata se l'amministrazione del Consiglio non avesse dimenticato di informare tempestivamente il Parlamento europeo e di trasmetterci la documentazione tramite i canali ufficiali e non ci avesse impedito così di aprire un dibattito approfondito in merito.
Esorto l'amministrazione ad adottare le misure necessarie a evitare analoghe omissioni in futuro.
Rinunciamo infatti a trarre le dovute conseguenze da quanto si è verificato solo perché ci sta a cuore l'interesse delle popolazioni colpite.
Prima di svincolare i fondi è però indispensabile fissare alcune condizioni.
La prima è che il denaro deve essere destinato a iniziative ragionevoli e non a chi potrebbe utilizzarlo per altri scopi.
Il denaro deve cioè essere davvero assegnato ai settori di competenza del signor Kouchner e non ad altri.
Anche se la Commissione ed il Consiglio hanno assunto una posizione diversa a causa delle difficoltà di realizzazione della nostra proposta, riteniamo poi che anche gli altri donatori debbano onorare gli impegni assunti.
Si tratta di una missione guidata dalle Nazioni Unite e non è accettabile che l'unica a rispettare gli impegni sia l'Unione europea!
Nell'interesse delle vittime, anche gli altri paesi donatori devono onorare le loro promesse nell'arco di tempo previsto.
Ciò mi induce a sostenere la necessità di affrontare la questione in modo molto più approfondito, non solo in riferimento a questo progetto specifico, ma a proposito di tutti gli aiuti per lo sviluppo dell'Europa sudorientale.
Essi dimostrano infatti che l'Unione europea è disposta ad aiutare stanziando dei fondi, ma che manca la concordia della leadership politica.
Abbiamo un numero così elevato di coordinatori, chiamati a riferire a un numero così elevato di superiori, che tra poco saremo chiamati a insediare un coordinatore dei coordinatori.
Forse però potrebbe rivelarsi più costruttivo un incontro tra le autorità competenti dell'Unione europea e delle altre istituzioni, dall'OSCE alle Nazioni Unite, al fine di vagliare e istituire una nuova procedura unitaria e coordinata per prestare aiuti efficaci alle popolazioni locali.
Sono al corrente dell'intenso sforzo di riflessione della Commissione, che mira a introdurre una simile procedura, ma dato che l'Unione europea sostiene l'onere maggiore, essa dovrebbe assumere anche la guida delle operazioni in loco, realizzandole secondo uno schema unitario per aiutare concretamente le persone.
È illogico che, invece di adoperarsi veramente per aiutare le popolazioni della regione, si investa energia in una competizione tra le diverse istituzioni e associazioni internazionali!
Il ripetuto rinvio della conferenza dei donatori per il patto di solidarietà, fissata ora per la fine di marzo, l'assoluta mancanza di informazioni relative ai progetti concreti finanziati, l'assenza di trasparenza rispetto alle vere modalità di attuazione, cui fa riscontro solo il proliferare delle conferenze stampa, non mi sembrano essere il metodo più adeguato per ripristinare la pace e promuovere la riconciliazione tra le popolazioni di questo territorio europeo.
Desideriamo pertanto cogliere l'occasione anche per esortare la Commissione e la Presidenza del Consiglio a prendere una decisione politica volta a evitare che si ripetano situazioni di emergenza quale il congelamento dei pagamenti alla fine del mese, nonché a elaborare una strategia di lungo respiro per aiutare questa regione.
Spero che essi onorino i loro impegni politici e che la situazione registrata negli ultimi mesi non si protragga!
Signor Presidente, quando l' Alleanza si è impegnata in Kosovo, l' obiettivo era ristabilire in quella provincia le condizioni che permettessero a quanti lo desiderassero di stabilirvisi o di farvi ritorno rispettando le loro radici e la loro cultura.
Se l' Alleanza è oggi presente sul posto, è con quello stesso obiettivo.
Due giorni fa ho ascoltato con soddisfazione un' intervista rilasciata dal comandante della KFOR che segnalava un miglioramento della situazione in Kosovo e in particolare nel settore della sicurezza, con un ritorno della criminalità a un livello accettabile.
Coloro che sono sul posto a rappresentare l' Europa per perseguire tale obiettivo - mi riferisco, in particolare, al rappresentante speciale del Segretario generale delle Nazioni Unite - sono sull' orlo dello scoraggiamento proprio perché, andando meglio le cose, si parla meno del Kosovo e perché l' urgenza dell' aiuto che occorre prestare è meno evidente.
Dobbiamo lavorare affinché in questa provincia e ovunque nei Balcani l' era dei commercianti succeda a quella dei signori della guerra.
E' vero che l' aiuto economico, a tale riguardo, è un elemento essenziale tra le possibilità d' azione che saranno date a coloro che si trovano sul posto.
Riprendo qui la dichiarazione appena resa dalla onorevole Pack e insisto sul fatto che noi, come Parlamento europeo, dobbiamo rispettare le nostre responsabilità, ma che certamente non dobbiamo essere i soli a rispettarle..
Signor Presidente, signor Commissario, onorevoli colleghi, desidero innanzitutto esprimere la mia più cordiale gratitudine al relatore, onorevole Brok, per la relazione elaborata.
Se il Consiglio avesse lavorato con la stessa alacrità del collega Brok, saremmo davvero in una fase molto più avanzata.
L'omissione del Consiglio è davvero deprecabile!
La relazione e il suo autore partono giustamente dal presupposto che dovremmo e dobbiamo intervenire con rapidità, ma affermano altrettanto correttamente che non possiamo aiutare all'infinito e in modo arbitrario.
A questo proposito desidero rammentare l'emendamento n. 5, in cui si afferma expressis verbis che gli aiuti finanziari straordinari possono e devono essere destinati esclusivamente a coprire il fabbisogno del bilancio kosovaro per le amministrazioni e istituzioni statali, parastatali, comunali e simili, controllate direttamente o indirettamente dall'UNMIK.
Signor Commissario, deve emergere chiaramente che sosteniamo l'UNMIK e le istituzioni insediate dalle Nazioni Unite, ovviamente con particolare riguardo per il quarto pilastro, ma non certo le strutture parallele venutesi a creare nel Kosovo ed ancora esistenti.
Come si deve utilizzare il denaro?
Attiro l'attenzione in modo particolare sui diritti dell'uomo.
In Kosovo l'Occidente ha lottato per difendere i diritti dell'uomo.
Che avviene ora nella regione? Siamo riusciti a fermare l'operazione di espulsione su ampia scala dei serbi, ma si assiste quasi quotidianamente a fatti inaccettabili, uccisioni o coercizione di persone, cui si impedisce di vivere dove e come vogliono.
Ogni giorno si verificano aggressioni contro serbi, rom, bosniaci, ma continuano a registrarsi anche attacchi contro albanesi.
Mi ha sconvolto la storia - sempre che sia vera - di un medico albanese che praticava in condizioni certo molto difficili all'ospedale di Mitrovic nella zona serba e che alla fine ha dovuto rinunciare a rimanere e a lavorare per il suo popolo perché continuava a ricevere minacce di morte.
Non possiamo tollerare fatti e situazioni simili.
Mi risulta, anche se non posso giudicare se sia vero o meno, che i serbi continuano addirittura a sfruttare una miniera nella zona serba del Kosovo.
Circolano comunque voci secondo le quali le milizie serbe non avrebbero cessato l'attività.
È irrilevante che nel Kosovo siano i serbi, i rom, i bosniaci o gli albanesi a essere minacciati o uccisi.
È irrilevante l'appartenenza etnica di chi ha agito per giungere a una divisione e separazione nel Kosovo.
È però decisivo che gli organismi da noi finanziati raggiungano il nostro obiettivo, ovvero la costruzione di un Kosovo multietnico e della convivenza pacifica in quella regione.
È necessario un maggiore dispiegamento di forze di polizia perché quelle presenti sono nettamente insufficienti.
È necessario un potere giudiziario indipendente, certamente difficile da instaurare, e sono necessari anche fondi per l'Alto Commissario per i diritti dell'uomo.
Si deve intervenire in tutti questi settori e lo si deve fare molto velocemente, perché se non aiutiamo con rapidità la situazione degenererà e si potrebbero creare nuovi conflitti e nuove situazioni di crisi.
Ritengo perciò che sia stato giusto agire tempestivamente, riconoscere alla questione il carattere di urgenza e stanziare i fondi.
In Kosovo, però, ora vogliamo vedere i fatti, vogliamo anche dei successi. Esorto pertanto la Commissione a vigilare affinché questo denaro sia utilizzato in modo efficace, in particolare per rafforzare la polizia e per creare un potere giudiziario.
Signor Presidente, innanzi tutto ringrazio gli onorevoli deputati e in particolare il relatore per la celerità con cui hanno trattato questo tema.
Potremo così erogare rapidamente i fondi al Kosovo e far fronte alle preoccupazioni espresse sia dall' onorevole Swoboda che dalla onorevole Pack.
Nel dibattito di questa sera mi sembra di cogliere tre tipi di preoccupazioni fondamentali.
In primo luogo, pur essendo notevoli i progressi compiuti - per esempio, nell' amministrazione doganale, bancaria, tributaria - occorre indubbiamente andare avanti.
Ma per finanziare che cosa? Qui emerge un primo disaccordo.
In alcuni dei vostri emendamenti, ad esempio quelli nn.
3 e 5, si chiede di stabilire in modo più restrittivo la tipologia degli organismi destinatari del contributo finanziario dell' Unione.
Tuttavia, a nostro giudizio, su entrambi gli aspetti occorrerebbe lasciare un più ampio margine di manovra all' amministrazione delle Nazioni Unite, che opera sul campo e conosce la situazione meglio di noi.
A nostro avviso, si creerebbero ulteriori difficoltà pratiche se dovessimo stabilire adesso a chi destinare le risorse.
In definitiva, sarebbe opportuno riporre la nostra fiducia in coloro che sul campo possono prendere certe decisioni meglio di noi.
La seconda preoccupazione, condivisa dall' onorevole Bourlanges e da altri, riguarda la posizione degli altri donatori.
Forse la Commissione sta realizzando uno sforzo eccessivo mentre gli altri si astengono dal collaborare?
In questo senso vanno alcuni emendamenti della relazione, per esempio quelli nn.
1, 2 e 4.
All' onorevole Bourlanges e agli altri che hanno sollevato questo punto desidero manifestare il nostro pieno accordo al riguardo, ma il problema fondamentale è altrove.
Il problema fondamentale è costituito dal fatto che attualmente la ripartizione dell' onere tra i vari donatori dipende dalle dichiarazioni del high level steering group, che però non hanno alcun valore giuridico, trattandosi unicamente di un impegno politico.
Per questo motivo, come già esposto in una nota all' onorevole Brok, chiediamo che l' emendamento n. 1, di cui accettiamo lo spirito, sia formulato in modo diverso affinché non ne consegua l' introduzione di una serie di requisiti per l' apporto di risorse comunitarie.
Lo stesso dicasi per l' emendamento n. 2, che riteniamo accettabile con una leggera modifica, in quanto l' idea ci sembra corretta in linea di massima.
Dello stesso tipo è più o meno l' emendamento n.
4. Su questo punto specifico possiamo venire incontro all' onorevole Bourlanges.
Abbiamo già parlato con il Consiglio perché inserisca nella sua decisione una dichiarazione della Commissione che attribuisce a questo elemento il carattere di requisito.
Secondo la nostra proposta, l' importo della seconda tranche e il momento della sua erogazione dovrebbero essere decisi alla luce del fabbisogno finanziario esterno del Kosovo e del contributo di altri donatori bilaterali.
Riteniamo dunque più efficace evitare, almeno all' inizio, d' introdurre una conditio sine qua non, inserendola invece quando si tratterà di dare il via libera all' eventuale seconda tranche.
In tal modo non incontreremmo problemi per agire immediatamente e non creeremmo problemi alla popolazione del Kosovo, obbligando allo stesso tempo gli altri donatori a portare a compimento il loro sforzo finanziario, come noi stiamo facendo.
Un terzo punto è stato sollevato dalla onorevole Dührkop riguardo ai programmi pluriennali.
Desidero ricordare che i progetti sono pluriennali, mentre i programmi devono evidentemente tenere conto delle dotazioni annuali di bilancio.
Vorrei infine soffermarmi sulla richiesta di informazioni supplementari.
Anzitutto, ci è stato chiesto di fornire dati al Parlamento sullo svolgimento delle licitazioni. A tale proposito, la scorsa settimana la Commissione ha informato la commissione per i bilanci del Parlamento sull' ultimo stato di avanzamento dei contratti e dei pagamenti effettuati da quando è cominciata l' opera della task force nel Kosovo.
La Commissione può impegnarsi a informare regolarmente il Parlamento sulle licitazioni pubblicate.
Il nostro auspicio è che compaiano anche su Internet, così da assicurare la massima trasparenza su questo punto concreto.
Un'altra questione sollevata riguarda le restanti informazioni che potrebbero essere importanti per il Parlamento a proposito dell' assistenza macroeconomica.
Vi comunico che la Commissione è disposta a informare periodicamente in via confidenziale - qualora lo richiedesse la natura delle informazioni fornite - i presidenti delle diverse commissioni parlamentari interessate, in relazione alle varie iniziative intraprese per le operazioni di assistenza macroeconomica.
Vi ringrazio, onorevoli deputati, e spero che con la decisione finale del Consiglio sia possibile sbloccare questi fondi e apportare un contributo positivo che ci consenta di proseguire il notevole sforzo realizzato da più parti nel Kosovo ai fini di una migliore situazione di pace e di convivenza.
Signor Presidente, sono lieto che i punti di vista del Parlamento, della commissione per i bilanci in particolare, e della Commissione siano convergenti. Assicuriamo che da parte nostra saremo sempre fedeli a ogni impegno volto a sostenere la Commissione nello svolgimento del suo compito.
Tuttavia, dopo aver ascoltato il signor Commissario, sono un po' preoccupato riguardo agli impegni presi dai servizi in commissione per i bilanci.
Era stato chiaramente stabilito - non dico che fosse un fatto positivo o negativo, ma era un contratto - tra i servizi della Commissione e la commissione per i bilanci che vi era convergenza sugli emendamenti nn.
4 e 7, ossia che vi era un accordo sull' idea di subordinare lo sblocco della seconda quota degli aiuti macrofinanziari al rispetto degli impegni assunti dai donatori.
Ora, ascoltando il Commissario Solbes, mi sembra di capire che tale impegno avrebbe dovuto essere preso con moderazione.
Signor Commissario, un accordo è un accordo.
Lei conferma o no l' accordo accettato dai vostri servizi in commissione per i bilanci oppure modera tale condizione, il che significherebbe una rottura dell' impegno preso nei nostri confronti?
No, onorevole Bourlanges, credo si tratti di un problema di fondo, relativo al modo in cui concludere formalmente il compromesso da noi accettato.
Ho avanzato una proposta e la ribadisco: la Commissione dichiarerà, nella decisione del Consiglio, quanto segue:
"The exact amount and timing of implementation of the second tranche will be decided in due course taking into account developments in Kosovo' s external financing needs and contributions from other bilateral donors."
In tal modo, riteniamo di rispettare integralmente quanto è stato concluso.
Chiedo semplicemente alla Commissione, prima di sbloccare la seconda quota, di informarne la commissione per i bilanci.
Sono assolutamente d' accordo.
Sarà fatto.
La discussione è chiusa.
La votazione si svolgerà domani, alle 11.00.
ALTENER
L' ordine del giorno reca la discussione sulla relazione (A5-0011/2000) presentata dall' onorevole Langen sul progetto comune, approvato dal comitato di conciliazione, di decisione del Parlamento europeo e del Consiglio che adotta un programma pluriennale per promuovere le fonti energetiche rinnovabili nella Comunità - ALTENER (C5-0333/1999 - 1997/0370(COD)).
Signor Presidente, nonostante non sia presente in aula, desidero ringraziare l' onorevole Langen per l' impegno dimostrato nel far passare questo programma sia in Parlamento che in Consiglio.
Questo progetto è stato lungo e complesso.
Anche in futuro sarà importante promuovere attivamente la ricerca in merito all' utilizzo delle fonti energetiche rinnovabili.
Nonostante la validità della nuova direttiva, bisogna altresì evidenziare anche alcune lacune, come l' utilizzo della torba che non deve essere considerata un combustibile fossile.
Se però non sarà possibile classificarla come fonte energetica rinnovabile, non fossile, si dovrà creare una nuova categoria ad hoc, tenendo in considerazione soprattutto la tassa ambientale.
Non è giusto che la torba venga valutata con gli stessi parametri usati, per esempio, per il carbon fossile.
Lo sviluppo delle fonti energetiche rinnovabili rappresenta uno degli strumenti che permetterebbe all' Unione di ridurre la dipendenza da quelle importate.
La ricerca svolge un ruolo di primo piano, soprattutto in vista del prossimo turno di negoziati per l' ampliamento dell' UE.
La dipendenza dalle fonti energetiche importate colpisce maggiormente alcuni paesi dell' Europa orientale, ancora fortemente dipendenti dal modello introdotto durante l' era sovietica.
L' Unione europea deve poter rispettare gli Accordi di Kyoto.
E' chiaro che ci preoccupiamo tutti dell' ambiente e del futuro dei nostri figli: ecco perché bisogna promuovere l' uso razionale delle fonti energetiche rinnovabili.
Dobbiamo comunque ricordare che non possiamo ancora basare la nostra produzione energetica di base sulle fonti rinnovabili.
Per questo motivo abbiamo bisogno dell' energia nucleare che ci consente di salvaguardare l' atmosfera.
Signor Presidente, a nome del gruppo politico del PSE mi rallegro per il risultato ottenuto con la procedura di conciliazione sul programma ALTENER II.
Innanzitutto, però, tengo a ringraziare cordialmente il relatore, onorevole Langen, che con questa relazione ha svolto un ottimo lavoro.
Ringrazio anche il collega Provan, presidente della nostra delegazione al comitato di conciliazione perché, come già anticipato dall' onorevole Langen, questa procedura è stata una battaglia davvero difficile.
Il risultato della conciliazione reca oggi anche l'impronta chiaramente impressa dal Parlamento europeo.
L'onorevole Langen ha ricordato che il Consiglio ha ripreso una serie di contenuti e di richieste del Parlamento e che sul punto più controverso, la dotazione finanziaria del programma pluriennale per la promozione delle fonti di energia rinnovabili nella Comunità, siamo pur sempre riusciti a incontrare il Consiglio quasi a metà strada.
Ribadisco espressamente che questo non ci soddisfa, ma che abbiamo accettato il compromesso perché ritenevamo fondamentale che il programma potesse essere avviato molto presto.
Nei prossimi anni, infatti, si mira a raddoppiare la quota delle fonti rinnovabili di energia, portandola almeno al 12 percento del consumo energetico totale.
A fronte di questo obiettivo dichiarato dell'Unione europea, l'unico programma dell'UE volto a promuovere esclusivamente le fonti di energia rinnovabili, il programma ALTENER, riveste un ruolo davvero determinante.
Il nuovo programma quinquennale intende innanzitutto ampliare le iniziative del programma ALTENER I, tra cui l'intensificazione dello scambio di informazioni e di esperienze tra gli operatori del settore delle fonti di energie rinnovabili, il consolidamento delle agenzie locali e regionali per l'energia già costituite, la creazione di nuove agenzie, nonché la promozione delle reti esistenti.
Non si tratta che di alcuni esempi. Mi sembra però che il programma ALTENER II sia particolarmente importante perché per la prima volta si prevedono iniziative per agevolare la penetrazione nel mercato da parte delle energie rinnovabili e per attuare, seguire e controllare la strategia e il piano d'azione comunitari.
I servizi della Commissione hanno già elaborato un documento di lavoro sulla campagna per il successo dell'iniziativa, una componente fondamentale della strategia comunitaria, che prevede incentivi in tutti i settori essenziali per le fonti rinnovabili di energia.
Il nuovo programma ALTENER deve sostenere questa strategia con il dovuto accompagnamento.
Gli investimenti totali preventivati per la realizzazione della campagna ammontano a circa 30 miliardi di euro, di cui il 75-80 percento deve affluire da fonti private, cui si aggiungono fondi pubblici erogati dagli Stati Membri e dalle regioni.
In quest'ottica il programma ALTENER può fornire nuovi e importanti stimoli, facilitare gli investimenti e aiutarci a raggiungere davvero il nostro obiettivo a vantaggio della protezione dell'ambiente, dell'economia e dell'occupazione.
Signor Presidente, signora Commissario, desidererei prima di tutto ringraziare l' onorevole Langen per l'ottimo lavoro svolto.
Viste le difficoltà incontrate, l' accordo presentato dal comitato di conciliazione in merito al programma ALTENER può essere considerato per lo meno soddisfacente.
Sono stati tenuti in considerazione molti emendamenti proposti dal Parlamento e, un fatto estremamente positivo, si è riusciti ad aumentare le dotazioni del programma, portandole a 77 milioni di euro.
L' obiettivo di promuovere un maggior utilizzo delle fonti energetiche rinnovabili nell' Unione può essere considerato particolarmente ambizioso; purtroppo però i fondi di finanziamento sono ancora estremamente modesti e dovranno pertanto essere utilizzati per i progetti pilota, la ricerca, lo scambio di informazioni e la promozione positiva delle fonti energetiche rinnovabili.
La responsabilità di favorire l' uso delle fonti energetiche rinnovabili è affidata soprattutto ai paesi membri.
Speriamo che questo programma li spinga a intervenire in modo deciso per incrementare l' uso delle fonti energetiche rinnovabili.
In futuro però anche l' Unione dovrà impegnarsi di più, garantendo il flusso indisturbato sui mercati di queste fonti energetiche.
L' obiettivo di promuovere un maggior utilizzo delle fonti energetiche rinnovabili è particolarmente importate, soprattutto dal punto di vista ambientale.
L' Unione non può raggiungere gli obiettivi di tutela ambientale senza impegnarsi attivamente nel favorire un maggior uso di queste fonti energetiche che riducono la dipendenza da quelle importate e, se usate su larga scala, possono contribuire a migliorare la competitività.
Anche l' Europa può conseguire il primato industriale nella produzione di macchinari per l' uso delle fonti energetiche rinnovabili.
Bisogna inoltre ricordare che il ricorso a tali fonti energetiche influisce positivamente sullo sviluppo e l' occupazione locale.
Anch' io desidero ricordare la torba, che non viene annoverata nell' elenco delle fonti energetiche rinnovabili.
Almeno in Finlandia questa è un' importante fonti di energia rinnovabile lentamente, che viene utilizzata in modo sostenibile.
Spero che in futuro la potremo inserire nell' elenco delle fonti energetiche rinnovabili.
Signora Commissario, onorevoli colleghi, il gruppo Verde/Alleanza libera europea è soddisfatto dell' accordo concluso e ringrazia quanti hanno sostenuto caldamente un emendamento di cui i Verdi sono stati praticamente gli autori.
E' interessante per me, che sono un nuovo arrivato in Parlamento, constatare che il bilancio prevede centinaia di milioni di euro all' anno per la coltura del tabacco.
E' un settore ristretto dell' economia che non crea quasi nessun posto di lavoro e che a livello mondiale non è competitivo.
A ciò paragono le somme previste per le energie rinnovabili che non solo rappresentano un elemento ecologico, ma sono chiamate ad avere anche uno sviluppo economico considerevole.
Tenuto conto della quota di mercato che piccoli paesi come la Danimarca sono stati capaci di acquisire in tale settore perché sono stati i primi a lanciarvisi, credo che si debba riflettere maggiormente e che, a lungo termine, si debbano veramente aumentare le quote di bilancio destinate alle energie rinnovabili.
Un' ultima parola sul programma.
E' molto importante, a parer mio, che le energie rinnovabili siano ben presenti nelle regioni affinché si diffondano a lungo termine e contribuiscano all' economia e alla creazione di posti di lavoro.
Per far sì che il 50 percento o più dell' energia provenga da un mix di fonti energetiche rinnovabili, non ci si può accontentare di certi hot spots che a breve termine saranno più redditizi.
Signor Presidente, mi permetta anzitutto di complimentarmi con l'onorevole Langen per la sua relazione.
Le attività del programma ALTENER promuoveranno le fonti energetiche rinnovabili; credo che programmi di questo tipo meritino un sostegno finanziario nel corso del loro sviluppo, poiché offrono per il futuro un immenso potenziale commerciale.
Per questo motivo mi rallegra particolarmente vedere che i progetti presentati da piccole e medie imprese ricevono finanziamenti.
Questi programmi da soli non possono raggiungere gli obiettivi concordati a livello internazionale per ridurre le emissioni.
A questo proposito dobbiamo ricordare che la politica energetica rimane nell'ambito delle competenze nazionali; è quindi assolutamente necessario che i governi nazionali sostengano senza esitazioni un migliore rendimento energetico e lo sviluppo delle fonti energetiche rinnovabili.
Sono lieto che l'Irlanda abbia recentemente annunciato la propria intenzione di destinare 125 milioni di sterline allo sviluppo di un settore energetico sostenibile dal punto di vista ambientale, e spero che il contributo di ALTENER conduca al fiorire di nuove iniziative.
Come giustamente afferma il testo finale, azioni come queste possono contribuire a mitigare le disparità regionali.
Posso testimoniare di aver già riscontrato un notevole interesse per il programma ALTENER nel mio collegio elettorale di Leinster, che in gran parte rientra nell'unica regione irlandese inclusa nell'obiettivo 1.
Mi dichiaro favorevole a qualsiasi iniziativa che possa servire a colmare il divario di sviluppo economico per ciò che riguarda i provvedimenti infrastrutturali, compreso il settore energetico.
In breve, siamo di fronte a un'importante sfida: adempiere i nostri impegni per la limitazione delle emissioni dei gas a effetto serra nel settore energetico secondo il Protocollo di Kyoto e insieme promuovere la crescita delle nostre economie.
ALTENER contribuirà in maniera significativa agli sforzi congiunti degli Stati membri.
Signor Presidente, onorevoli colleghi, come ha ricordato il relatore, siamo giunti al termine di una lunga e difficile conciliazione con il Consiglio sul programma ALTENER.
Il relatore ci ha ricordato che la scheda finanziaria proposta dal Consiglio era all' inizio di 74 milioni di franchi quando la Commissione aveva proposto 81,1 milioni, cifra che il Parlamento europeo aveva sostenuto.
Una prima riunione di conciliazione è fallita perché il Consiglio accettava soltanto un aumento di 1,9 milioni di euro, mentre noi non potevamo essere d' accordo con una tale proposta che rimetteva in discussione i poteri del Parlamento europeo.
Una seconda conciliazione ha permesso un aumento di 1,1 milioni di euro per arrivare a questo compromesso di 77 milioni.
Malgrado un rialzo di 3 milioni rispetto alla proposta iniziale, personalmente, deploro ancora una volta che i mezzi finanziari non siano all' altezza delle ambizioni manifestate e che la preoccupazione del risparmio manifestata dal Consiglio in tale situazione contrasti troppo con le sue dichiarazioni a favore della sicurezza dell' approvvigionamento energetico, della creazione di posti di lavoro e della protezione dell' ambiente - tutte sfide che occorre raccogliere.
Le energie rinnovabili costituiscono un mezzo incontestabile per raggiungere tali obiettivi.
Eppure, nonostante le riserve che esprimo sull' insufficienza dello stanziamento finanziario, sostengo personalmente il compromesso, in ragione del contenuto del programma cui il Parlamento europeo ha dato un fattivo contribuito perché, in seguito all' entrata in vigore del Trattato di Amsterdam, questo ambito rientra nella procedura di codecisione.
E' quasi scontato che, con la serie di misure e azioni proposte, ci si dovrebbe avvicinare all' obiettivo del 12 percento di energie rinnovabili entro il 2010, ossia a un raddoppio se i crediti nel loro complesso, compresi quelli di Stato, continueranno a esserci.
Assieme a SAVE II e all' integrazione della dimensione dell' ambiente nella politica energetica, questo programma getta dunque le basi per un' autentica strategia comunitaria volta ad assicurare un' energia pulita riducendo al contempo la dipendenza.
Per concludere, signor Presidente, mi permetto anche di insistere affinché, oltre alle misure proposte, vi siano anche misure legislative e soprattutto bilanci adeguati per concretizzare tali volontà politiche.
Concludo congratulandomi naturalmente con il relatore, onorevole Langen, per il suo lavoro, nonché con i membri della commissione e del comitato di conciliazione.

Signor Presidente, onorevoli deputati, desidero in primo luogo esprimere la mia soddisfazione per l' accordo raggiunto sul programma ALTENER II in seno al comitato di conciliazione. Mi unisco alle dichiarazioni dei vari oratori e sottolineo che quest' accordo permetterà al programma ALTENER di entrare fra breve nel programma quadro dell' energia.
Ne conseguirà un maggior grado di coordinamento, trasparenza ed efficienza nei nostri programmi energetici, fra i quali s' inserirà prossimamente anche il programma SAVE, di cui si discuterà fra poco.
In questo periodo il Parlamento ha svolto un lavoro di grande qualità; a tale riguardo, vorrei congratularmi con il relatore, onorevole Langen, e con tutti coloro che sono intervenuti sia in sede di commissione che qui in plenaria.
Ovviamente ci sono state discussioni ed è stato necessario ricorrere a una conciliazione, come hanno ricordato il relatore e l' onorevole Caudron; la prima riunione, infatti, non aveva prodotto risultati ed è stato necessario incontrarsi di nuovo, sebbene le cifre non fossero ingenti.
Ritengo, tuttavia, che alla fine sia stato raggiunto un accordo ragionevole che, al pari di altri, malgrado le imperfezioni ci consente di promuovere i progetti in esame.
Mi congratulo ancora una volta con il relatore, onorevole Langen, per il lavoro svolto; ringrazio tutti gli oratori e segnalo l' efficace operato del vicepresidente Provan nel corso della conciliazione, che ha permesso di conseguire un risultato positivo.
Un riconoscimento, infine, va anche alla ragionevolezza e alla flessibilità che il Consiglio ha dimostrato.
SAVE
L' ordine del giorno reca la discussione sulla relazione (A5-0010/2000), presentata dalla onorevole Ahern a nome della delegazione del Parlamento europeo al comitato di conciliazione, sul progetto comune, approvato dal comitato di conciliazione, di decisione del Parlamento europeo e del Consiglio che adotta un programma pluriennale per la promozione dell' efficienza energetica - SAVE (C5-0334/1999 - 1997/0371(COD)).
Signora Presidente, desidero ringraziare il Consiglio e la Commissione per l'utile e approfondita procedura di conciliazione che si è svolta in un clima di costante serenità - cosa che non sempre avviene.
Sono lieta di poter dire che considero il risultato finale della conciliazione molto soddisfacente per il Parlamento poiché il testo comune ha incorporato tutti gli emendamenti presentati, nella versione completa o in quella riveduta.
L'importo finanziario che è stato infine destinato al programma rappresenta a sua volta un considerevole miglioramento rispetto alla proposta del Consiglio in seconda lettura, che ritenevamo del tutto inaccettabile; su questo punto abbiamo fatto quindi grandi progressi.
Propongo perciò che il Parlamento accetti di adottare le proposte relative a SAVE e la conclusione raggiunta in sede di conciliazione in terza lettura.
Vorrei ricordare all'Assemblea che in seconda lettura il Parlamento aveva adottato questa relazione con otto emendamenti, tra cui una reintegrazione del bilancio originale della Commissione.
La Commissione ha accettato cinque degli emendamenti proposti, compreso lo stanziamento di bilancio; ringrazio quindi la Commissione per il continuo sostegno che ci ha offerto in materia di bilancio durante la procedura di conciliazione, di fronte alle inaccettabili proposte del Consiglio.
Durante la procedura si è raggiunto un accordo sugli studi e gli interventi volti a predisporre, attuare, integrare e valutare i provvedimenti comunitari.
E' stata concordata una formulazione di compromesso per altri cinque emendamenti, che comprendevano misure legislative e non legislative, l'inclusione di centri energetici locali e, soprattutto, l' inserimento dei sistemi di bilancio energetico nella valutazione dei progressi dell' efficienza energetica.
Concorderete tutti, spero, che si tratta di un significativo passo in avanti.
Di fronte alla misera offerta iniziale del Consiglio il Parlamento ha strenuamente difeso la dotazione finanziaria.
Dopo numerose riunioni, il Consiglio ha infine accettato di concedere un sostanzioso aumento.
Rispetto alla cifra iniziale abbiamo ottenuto un incremento di 2 milioni: una cifra di tutto rispetto che mi sento di raccomandare alla vostra approvazione, e con la quale la Commissione ha confermato di poter applicare il programma.
Questa è stata per noi una considerazione di grande importanza.
Devo dire tuttavia che questo bilancio è ancora, come sempre, assai modesto e che quindi il finanziamento di questo programma è più simbolico che reale.
Il finanziamento per il risparmio energetico proviene ancora essenzialmente dagli Stati membri, cosa di cui dobbiamo tener conto nell'approvare il programma.
Purtroppo gli obiettivi che possiamo concretizzare a livello comunitario sono più simbolici che reali; è un peccato perché a livello locale c'è un vero entusiasmo per le iniziative di risparmio energetico, comprese quelle comunitarie.
Ciò che può fare la Comunità è mettere in contatto tra loro gli operatori locali, affinché essi non siano costretti a reinventare la ruota in ogni regione.
In questo settore abbiamo un importante ruolo da svolgere nell'Unione europea.
SAVE è l'unico programma per la promozione di un uso razionale dell'energia che abbracci tutta la Comunità.
Esso si impernia su elementi non tecnici, è d'ausilio nella realizzazione di infrastrutture energetiche efficienti, e mira a creare un ambiente che incoraggi gli investimenti e l'efficienza energetica.
Dobbiamo capire che il risparmio energetico offre opportunità di mercato all'industria: si è molto parlato delle difficoltà che le energie rinnovabili comportano in materia di concorrenza, ma in realtà l'efficienza energetica significa risparmio per le imprese, risparmio in generale, e quindi non dovrebbe porre problemi di alcun tipo.
E' una cosa che dovremmo tutti sostenere.
Anche la maternità è qualcosa che a parole tutti sosteniamo, mentre facciamo ben poco di concreto sia per aiutare le madri che per sostenere coloro che si occupano di risparmio energetico.
Si potrebbe fare assai di più, dal momento che ci siamo impegnati solennemente a diminuire il CO2 e i gas a effetto serra, nonché a ridurre la nostra dipendenza dalle importazioni di energia.
Invece non stiamo prendendo quelle iniziative che i cittadini desidererebbero: non realizziamo quei collegamenti che permetterebbero ai cittadini di sostenere - a casa, negli uffici o nell'industria - le azioni concrete contro il cambiamento globale del clima.
Sarebbe molto importante riuscire a trasmettere questo messaggio.
Ancora una volta vorrei ringraziare tutti coloro che hanno partecipato al processo di conciliazione.
Signora Presidente, onorevoli deputati, desidero nuovamente ringraziare la onorevole Ahern per il suo lavoro di relatrice sulla proposta in esame, poiché ha contribuito - con la collaborazione di altri deputati - a ottenere un risultato molto ragionevole, che migliora per certi aspetti anche le proposte della Commissione e quanto il Consiglio aveva inizialmente accettato dal punto di vista del bilancio.
Come ha giustamente sottolineato la onorevole Ahern, sia il bilancio del programma SAVE che quello del programma ALTENER hanno un valore pressoché simbolico, dal momento che a sostenerne l' onere sono i paesi, gli Stati dell' Unione, le regioni e, in certi casi, le municipalità.
Nonostante il volume relativamente ridotto, rimane l' importante valore simbolico a significare che in tutta la Comunità è diffusa la volontà di appoggiare azioni del genere.
Sono iniziative come queste che ci permettono di rispettare realmente i nostri impegni di Kyoto e di ottenere una maggiore diversificazione nelle nostre fonti di energia nonché una maggiore sicurezza degli approvvigionamenti; nel caso di SAVE, inoltre, possiamo così conseguire una diminuzione dei consumi ed un maggiore rendimento energetico, in linea con gli obiettivi prefissati.
Inoltre, per quanto riguarda questi programmi, cioè SAVE (maggior rendimento e risparmio d' energia) e ALTENER (energie rinnovabili), siamo di fronte a una sfida tecnologica della massima importanza, che dal punto di vista economico potrebbe creare notevoli opportunità per l' industria e per nuovi posti di lavoro nei nostri paesi e, quindi, nel complesso dell' Unione.
Quanto all' iter parlamentare, desidero ribadire il mio apprezzamento a tutti coloro che hanno partecipato, in particolare alla relatrice, dal momento che nella proposta accettata dal Consiglio sono stati inseriti praticamente tutti gli emendamenti del Parlamento, pur con qualche modifica.
Si è riusciti peraltro a migliorare la dotazione finanziaria; ciò è avvenuto con l' apporto di denaro fresco, come si era detto all' epoca, salvaguardando le prerogative e le competenze di questo Parlamento.
Dal punto di vista della Commissione, questo risultato del dialogo interistituzionale è sempre importante e mi fa piacere sottolinearlo.
Ringrazio ancora tutti coloro che sono intervenuti, in special modo il vicepresidente Provan, per il suo eccellente operato nel corso dell' intero dibattito e soprattutto nella fase di conciliazione, il presidente della commissione per l' industria, la relatrice, onorevole Ahern, e tutti i deputati che hanno partecipato ai lavori.
Grazie, signora Commissario.
La discussione è chiusa.
La votazione si svolgerà domani, alle 11.00.
CULTURA 2000
L' ordine del giorno reca la discussione sulla relazione (A5-0009/2000), presentata dall' onorevole Graça Moura a nome della delegazione del Parlamento europeo al comitato di conciliazione, sul progetto comune, approvato dal comitato di conciliazione, di decisione del Parlamento europeo e del Consiglio che istituisce uno strumento unico di finanziamento e di programmazione a favore della cooperazione culturale (programma "Cultura 2000" ) (C5-0327/1999 - 1998/0169(COD)).
Signora Presidente, mi sembra che non avremmo più dovuto affrontare questo tema giacché tutto è stato detto durante l'ultimo dibattito.
L'abitudine del Consiglio di parlare sempre di cultura, senza investire nella cultura, non è purtroppo cambiata.
Abbiamo la sensazione, anzi la convinzione, che tutti gli Stati Membri gradirebbero poter cancellare dal Trattato di Maastricht quanto vi hanno incluso del 1992, perché nessuno di loro è veramente disposto a spendere per la cultura.
Purtroppo la situazione è questa, dobbiamo ammetterlo.
Ringrazio il relatore che si è dedicato indefessamente a questo difficile compito, naturalmente in collaborazione con la signora Commissario.
Dobbiamo però prendere nota che, pur avendo raggiunto i nostri obiettivi in termini di contenuti, gli aspetti finanziari risultano davvero insoddisfacenti.
In una simile procedura di concertazione, che richiede l'unanimità della controparte, ci si sente davvero impotenti!
Non si conduce una vera trattativa perché c'è sempre chi può respingere tutte le proposte in blocco, mentre noi, dall'altro lato del tavolo, possiamo solo elemosinare qualche centesimo in più per la cultura.
Quanto avviene è vergognoso: si mercanteggia come in uno squallido bazar arabo, ma non in condizioni di parità!
Ciò nonostante ci rallegriamo che il programma sia riuscito come volevamo e che corrisponda alle attese dei cittadini nei nostri confronti.
Promuovendo avvenimenti culturali di piccole e medie dimensioni, non i grandi events, permettiamo anche ai singoli cittadini o ai piccoli operatori culturali di accedere con facilità al programma.
L'assegnazione a un unico Commissario delle competenze in materia di cultura, istruzione e gioventù rappresenta anche una garanzia di maggiori sinergie fra questi tre programmi, espressamente dedicati ai cittadini dell'Unione europea.
Se si sommano tutti i fondi disponibili e si creano effetti sinergici, forse può essere giustificata una certa soddisfazione, anche se davvero minima.
Spero che con il poco denaro disponibile si riescano a sortire molti effetti!
Signora Presidente, sottoscrivo le grandi parole con cui il relatore ha iniziato il suo intervento e aggiungo che, durante la conciliazione, sono rimasta un po' delusa dal comportamento del Consiglio.
Da un lato, ha continuato a respingere l' espressione "politica culturale europea" o altre simili, addirittura sminuendo quanto è scritto nel Trattato, e si è limitato a definire "Cultura 2000" come un semplice strumento a favore della cooperazione culturale.
Dall' altro lato, il Consiglio ha persistito in un atteggiamento di rigida intransigenza nei confronti del finanziamento chiesto dal Parlamento, che pure rappresentava una dotazione minima.
Quest' ultima posizione di chiusura, in realtà, ha visto protagonista un unico Stato membro, i Paesi Bassi, per cui sarebbe ingiusto prendersela anche con gli altri quattordici membri del Consiglio.
Ne esce confermata l' incompatibilità fra la conciliazione e la necessità dell' unanimità in seno al Consiglio.
Tale requisito rende quasi impossibile la conciliazione e lede la dignità dell' Istituzione parlamentare.
Signora Presidente, queste considerazioni non devono tuttavia farci dimenticare che il testo congiunto da votare domani - e il gruppo socialista voterà a favore - permette di lanciare uno dei programmi più importanti dell' Unione europea.
Operare nel campo della cultura significa costruire direttamente l' anima dell' Europa, tanto più in questo caso, essendo stupende le azioni che compongono il programma "Cultura 2000" .
Tali iniziative sono state fra quelle meglio accolte negli ultimi anni da parte dei cittadini più dinamici e più giovani dell' Unione europea.
Desidero inoltre rendere merito al relatore, onorevole Graça Moura: le sue conoscenze, la sua ponderatezza, la sua statura intellettuale ne fanno il miglior relatore che avrebbe mai potuto elaborare questa relazione.
Complimenti!
Vorrei infine ringraziare la signora Commissario Reding, il vicepresidente Imbeni e l' onorevole Gargani, presidente della commissione per la cultura, per la fermezza e l' intelligenza che ciascuno nel suo ruolo ha dimostrato nel corso della conciliazione.
Signora Presidente, signora Commissario, signor relatore, vorrei in primo luogo ringraziare l' onorevole Graça Moura per lo straordinario impegno con il quale si è dedicato all' esame del programma CULTURA 2000.
Come è già stato ricordato e come abbiamo più volte ribadito nei nostri dibattiti, la cultura riveste, naturalmente, un' enorme importanza quale ambito autonomo - ci tengo a sottolinearlo - ma anche quale strumento per eccellenza destinato a sviluppare il pensiero europeo.
Non va dimenticato che la cultura è di grande importanza per i cittadini.
L' incentivo europeo rappresentato da questo programma è particolarmente importante, soprattutto per le aree linguistiche minori come i Paesi Bassi che dispongono non solo di possibilità nazionali, ma che, a causa della lingua, hanno soprattutto bisogno del sostegno offerto da questo strumento.
Oggi siamo giunti alla fine di un lungo cammino.
Tuttavia, come hanno fatto altri oratori, voglio soffermarmi sulla procedura poco chiara e, soprattutto, inadeguata.
La codecisione e l' unanimità sono inconciliabili.
È come un serpente che si morde la coda.
D' altro canto, non esiste spazio negoziale se una delle due parti fin dall' inizio dichiara di essere disposta a discutere di tutto, ma non a toccare il bilancio.
Mi riferisco ancora una volta ai Paesi Bassi: i negoziati su questo punto sono già avvenuti in una fase precedente. Il risultato è un aumento del 30 percento.
Non possiamo pertanto dirci del tutto insoddisfatti di quanto ottenuto.
Naturalmente è sempre meglio poter disporre di maggiori risorse - continuerò a insistere su questo punto - e in tempi più rapidi. Reputo, comunque, che questo programma offra buone prospettive a molti altri.
Vorrei sottolineare che la cultura non viene finanziata esclusivamente a partire da questo fondo.
La cultura non rientra soltanto nel capitolo che porta questo nome, ma ricade in numerosi altri ambiti.
Risorse ingenti a favore della cultura sono disponibili anche all' interno dei Fondi strutturali, un aspetto che dobbiamo tenere in considerazione ed evidenziare.
Per mia fortuna faccio parte della commissione per la politica regionale, i trasporti e il turismo e quindi mi adoperò affinché questo aspetto riceva l' attenzione che merita.
Credo anche che si sia deciso di appoggiare la posizione secondo la quale il bilancio previsto è sufficiente. Se, infatti, le modifiche proposte non andranno in porto, a pagarne le conseguenze saranno i cittadini.
Ho sempre appoggiato il relatore da questo punto di vista.
Reputo, tuttavia, che sia necessario, come ribadisce il relatore, giungere a una modifica della codecisione in seno alla CIG. In questo caso non sarà più indispensabile ricorrere all' unanimità.
Valutiamo in modo estremamente positivo i numerosi miglioramenti che sono stati apportati. Non si parla più di megaprogetti, viene lasciato spazio alle reti culturali, e l' attenzione si sposta sulla promozione della lettura e delle traduzioni, temi molto importanti per le aree linguistiche più piccole.
Desidero congratularmi con il relatore e con la onorevole Reding per questo testo su CULTURA 2000.
Ora posso solo dire: mettiamoci al lavoro.
Signora Presidente, gli onorevoli colleghi che mi hanno preceduto hanno già trattato tutti i miei punti e credo che regni il consenso tra i gruppi parlamentari nonché tra i membri della commissione per la cultura.
Devo dire che, a malincuore, voterò anche io a favore del progetto di decisione comune del Consiglio e del Parlamento.
Dico a malincuore a causa dell' inaccettabile atteggiamento del Consiglio e non perché la nostra delegazione, il relatore e il presidente Gargani non abbiano svolto un ottimo lavoro - tutto il contrario - o perché abbia obiezioni in merito alla posizione assunta dalla signora Commissario Reding, la quale ha adottato un atteggiamento molto positivo visti i margini a sua disposizione.
Vergogna!
Uno stanziamento di 167 milioni di euro per tanti anni è una vergogna per l' Unione europea!
Siamo letteralmente costretti a umiliare gruppi teatrali, giovani musicisti, pionieri delle arti e delle lettere, dando il contentino a uno e bocciandone altri trenta, e offriamo l' immagine di un' Europa estranea, ostile, nemica e contraria a qualsiasi tentativo di attività culturale, mentre invece l' Unione non dovrebbe essere latitante. Una simile conclusione è davvero penosa, visto che il nostro futuro non è fatto soltanto di euro, di ampliamenti o di convenienze geostrategiche, ma dobbiamo anche garantire una crescita culturale per l' unificazione europea.
Non ci sarà alcun progresso fin quando manterremo il principio dell' unanimità, in base al quale ieri i Paesi Bassi hanno imposto il loro ultimatum dei 167 milioni di euro e domani il governo di Haider ci dirà che attività culturali si debbano sostenere.
E' quindi estremamente importante che alla CIG vengano prese decisioni cruciali, in modo da affrancare da simili vincoli gli sforzi del Parlamento per dare una svolta culturale decisiva in ambito europeo.
Signora Presidente, condivido pienamente le valutazioni che sono state fatte dal relatore e ringrazio anche il presidente della commissione per la cultura, onorevole Gargani, per l' opera pregevole svolta in un processo di mediazione anche sostanzialmente difficile.
Si avvertiva certamente l' esigenza di semplificare e rafforzare i programmi precedenti ma tutti auspicavamo che il progetto CULTURA potesse effettivamente contribuire a esaltare, per esempio, le specificità di ogni settore culturale, anche - soprattutto, sarei per dire - dei settori meno noti, anzi proprio di quelli.
Ci auguriamo che questo accada, almeno, nella scala di valutazione.
Noi crediamo molto nella validità delle azioni culturali, anche in termini di contributo alla crescita sociale, nonché economica, di un popolo.
E l' Europa a pieno titolo può competere col resto del mondo riscoprendo appieno le sue radici, evidenziando il retaggio culturale comune, valorizzando e recuperando a dignità le isole culturali e linguistiche fino a ora meno conosciute.
Rispetto al grande compito pedagogico, che deve assolvere l' Unione europea, della dimensione culturale, uno dei limiti più evidenti del programma è la quantificazione del finanziamento - lo abbiamo sentito più volte - che denuncia la non completa consapevolezza - almeno da parte del Consiglio, non certo della signora Commissario - dello spessore dell' operazione culturale: ne è testimonianza anche il documento che pone il fattore economico in posizione prioritaria rispetto all' integrazione sociale.
Crescita complessiva dell' Unione europea e consapevolezza di essere cittadini europei: è per questo che noi riteniamo che il progetto CULTURA 2000, sia pure nell' esiguità del finanziamento, possa sostanzialmente contribuire a questo grande obiettivo comune.
Signora Presidente, aggiungerò la mia voce all'unanime coro di questa sera; anch'io sostengo l'adozione di Cultura 2000, e vorrei ringraziare il relatore Graça Moura che ha ripreso il lavoro della nostra ex collega Nana Mouskouri.
Entrambi hanno svolto un'opera eccellente.
Di fronte al dibattito che si è svolto nella prima parte della giornata, la cultura potrebbe sembrare di scarsa importanza, ma così non è e il Parlamento europeo deve fare attenzione a non permettere che le cose urgenti rubino il posto a quelle importanti.
Perché dico che la cultura è importante?
In termini puramente economici, la cultura europea è un vero fattore di prosperità.
Che ne sarebbe dell'industria turistica europea senza la ricchezza della nostra cultura?
Ma c'è un aspetto molto più importante: le attività culturali sono l'elemento che ha civilizzato l'umanità.
La cultura sta alla radice dei nostri ideali democratici, e in una società incolta non possono esistere né tolleranza, né libertà, né democrazia.
La diversità culturale è importante ed è minacciata, ma non dall'Europa.
Nel mio paese molti ritengono che la cultura britannica sia minacciata, per esempio, dal Portogallo, dalla Germania e dalla Finlandia: per l'amor del cielo!
Beviamo porto, apprezziamo la birra tedesca, usiamo anche le saune finlandesi, ma non è l'Europa che minaccia la nostra cultura.
Vedo invece che in tutta Europa la gente beve Coca Cola, mangia hamburger, indossa berretti da baseball, guarda i film di Hollywood e spesso fa tutto questo contemporaneamente.
Ora, io non credo che il protezionismo e una rigida regolamentazione servano a difendere la cultura europea, ma ritengo sia giusto offrire un aiuto quando è possibile e Cultura 2000 fa proprio questo.
Al Consiglio dei ministri raccomando quindi di vigilare attentamente sull'attuazione di questo programma.
Stiamo facendo abbastanza?
Infine al Commissario, signora Reding, porgo i nostri ringraziamenti per l'aiuto che ci ha dato finora e auguro di continuare con il suo splendido lavoro: noi siamo con lei.
Signora Presidente, anch' io desidero ringraziare il relatore, l' onorevole Graça Mouraa ed il Commissario, signora Reding, per il lavoro svolto nell' elaborare questo programma.
L' attuale programma CULTURA 2000 è il risultato del lavoro di stesura svolto alla fine dello scorso anno dal Parlamento e dal Consiglio.
Il risultato finale è sicuramente soddisfacente, soprattutto se si tiene in considerazione il fatto che l' approvazione del programma ha richiesto l' accordo unanime del Consiglio.
Speriamo che durante la prossima CIG si possa trovare un accordo anche sulla maggioranza qualificata per le decisioni inerenti la cultura.
E' strano che la legislazione richieda l' unanimità del Consiglio anche se durante i lavori si rispetta il principio di codecisione.
Il programma quadro CULTURA sostituisce gli attuali CALEIDOSCOPIO, ARIANNA e RAFFAELLO.
Quando si darà il via a questo programma, spero soprattutto che si sfrutteranno al massimo le opportunità offerte alla traduzione della letteratura e dei libri.
Credo, anzi, sono convinta che, nonostante l' incalzante progresso tecnologico, la letteratura riuscirà a difendere il proprio status.
Abbiamo bisogno della profondità della letteratura in questo mondo fatto sempre più di ritmi incalzanti e di superficialità.
Il suo ruolo è ancora più importante se si pensa che ci permette di trasmettere il nostro retaggio culturale, di promuovere una maggiore sensibilità e di arricchire e diversificare il nostro patrimonio linguistico.
A riguardo desidero ricordare con soddisfazione che, subito dopo il varo ufficiale dei programmi SOCRATE e CULTURA 2000, che avverrà a marzo a Lisbona nel corso del Consiglio dei ministri, la Presidenza dell' UE organizzerà un seminario sulla situazione attuale delle biblioteche.
Spero che questo possa spingere anche la Commissione ha tenere attivamente in considerazione le biblioteche nel V programma quadro sulla società dell' informazione.
Signora Presidente, signora Commissario, signor relatore, onorevoli colleghi, l'ordine del giorno odierno presenta una struttura in qualche modo circolare: oggi abbiamo discusso molto dell'Europa come comunità basata sui valori, parlando di tolleranza, dignità e diritti dell'uomo, di un rapporto positivo con il processo di ampliamento, di apertura e di rispetto reciproco.
La politica nei settori della cultura, dell'istruzione e della gioventù costituisce un importante strumento per diffondere tali valori, per instaurare la fiducia dei cittadini nell'Unione europea e per assicurare la credibilità dell'Unione europea ai loro occhi.
La dotazione finanziaria del programma culturale concessa dal Consiglio è in palese contrasto con l'importanza della politica della cultura e dell'istruzione e con il rilievo del programma stesso ai fini del raggiungimento degli obiettivi dell'Unione europea.
L'attività culturale crea identità.
L'attività culturale esprime l'individualità e la personalità, crea relazioni e permette la comunicazione.
Vogliamo un'Europa variegata.
Vogliamo un'Europa improntata al principio dell'unità nella molteplicità.
Vogliamo che i cittadini imparino a capire e ad apprezzare le differenze.
Per questo avevamo chiesto un bilancio articolato e l'assegnazione esplicita dei fondi ai vari tipi di iniziative.
Per questo abbiamo respinto la spiccata concentrazione sulle grandi reti e sui grandi circuiti: vogliamo promuovere le unità di piccole e medie dimensioni e le attività culturali individuali, perché nel nostro giardino devono fiorire migliaia di fiori diversi.
Mi associo alle parole degli oratori che mi hanno preceduto: le procedure - unanimità, codecisione e conciliazione - risultano in contrasto con una seria volontà di consolidare e di non debilitare ulteriormente i principi della politica culturale a favore di una consapevolezza europea.
Signora Presidente, onorevoli colleghi, come si è detto, al di là delle divisioni partitiche abbiamo tutti un nemico politico in comune, il Consiglio.
Non è infatti un caso che le decisioni della commissione per la cultura finiscano sempre davanti al comitato di conciliazione perché qualche Stato Membro utilizza la cultura come ostaggio per imporre altri interessi.
L'unanimità si trasforma così in uno strumento di ostracismo di prima categoria!
Abbiamo dovuto lottare per quasi due anni prima di ottenere un compromesso sostenibile, prima che il Parlamento europeo potesse finalmente dare il suo nullaosta.
Neppure la conclusione dei programmi precedenti - CALEIDOSCOPIO, ARIANNA e RAFFAELLO - ha potuto indurre il Consiglio a più miti propositi.
È stato necessario varare un programma pilota di transizione e questo ha evidenziato una volta di più le debolezze della politica culturale dell'Unione europea.
La lotta politica sulla dotazione finanziaria e sul profilo del programma non è proporzionata al volume dei progetti sovvenzionati.
Delle 410 richieste pervenute nel 1999 ne abbiamo potute accogliere solo 55, per un importo globale di 6,07 milioni di euro.
Su questo programma il Consiglio non è stato disposto a venire incontro al Parlamento neanche di un centesimo!
Rimangono così i modesti 167 milioni da spendere entro il 2004, ovvero un importo pari alle spese sostenute nello stesso arco di tempo da un unico teatro lirico tedesco di medie dimensioni, ma che in Europa deve bastare a 29 paesi per 5 anni.
È una sproporzione esagerata!
Malgrado la nostra irritazione, dobbiamo così accontentarci di avere imposto almeno qualche contenuto, come è già stato egregiamente sottolineato.
Ci rimane la speranza di poter indurre un giorno il Consiglio a cambiare idea.
Forse riusciremo a fargli comprendere che le attività culturali dell'Unione europea non sono un pericolo, bensì un'opportunità!
La collaborazione in campo culturale, come già evidenziato, crea davvero un'identità comune, molto più di qualsiasi importante direttiva nel campo dei trasporti.
La promozione della cultura gode dell'approvazione generale, cosa che non si può certo sostenere per tutte le decisioni politiche.
Mi chiedo dunque quali siano le paure del Consiglio.
Signora Presidente, chi ha l' onore, come me, di presiedere la commissione per la cultura, non può non condividere le espressioni dei vari colleghi e non può non complimentarsi col relatore, con il Commissario, signora Reding, con chi ha lavorato e chi, anche nella conciliazione, ha avuto momenti di difficoltà, ha lottato contro il Consiglio, lo avete sentito da tutti.
Ho potuto constatare come si sia affermato fortemente il principio di una cultura necessaria sul piano organizzativo europeo ma con scarse possibilità di attendere a tutte le richieste che gli Stati d' Europa faranno.
Sottolineo solo la mia personale lamentela perché, alla fine, non si è riusciti ad approvare una clausola di revisione.
Ci sono, questo sì, la disponibilità e la lungimiranza della signora Reding, che si è impegnata personalmente a rivedere la questione, a fare una valutazione complessiva fra qualche anno, e quindi a determinare una nuova situazione.
Ai programmi culturali - CALEIDOSCOPIO, ARIANNA, RAFFAELLO - che sono stati varati negli anni passati si sostituisce un programma unico, CULTURA 2000, dove - debbo qui sottolinearlo con molta enfasi - il relatore stigmatizza una posizione che deve far riflettere un Parlamento europeo - come qualcuno ha detto nel pomeriggio di oggi - ma che sempre sottolinea la grande importanza dell' essere parte di una vasta comunità dove l' interpretazione della cultura è fattore di democrazia.
Credo che queste non siano parole retoriche, bensì il nuovo dato di un liberalismo moderno che accomuna gli Stati europei e costituisce la svolta del Parlamento europeo e della Commissione.
Noi siamo sintonizzati su questa linea e il risultato che stasera portiamo, nonostante la pochezza del finanziamento, credo serva a rilanciare grandemente questa strategia e questa opportunità per l' Europa, che determina poi un fattore economico e un fattore di sviluppo: dunque la cultura, dunque il dato istituzionale, organizzativo di una grande comunità come presupposto dello sviluppo economico, non tutto il contrario, come forse l' Europa, con un vezzo culturale, era abituata a intendere negli anni passati.
C' è una prevalenza dell' uomo, una prevalenza della cultura, e questa cultura può determinare sviluppo economico.
Contempliamo questo risultato, rallegriamocene e diamo a noi stessi una patente di grande apertura rispetto a una strategia utile.
Signora Presidente, voglio anzitutto ringraziare l'onorevole Graça Moura, che con paziente opera di tessitore è riuscito a trovare la sua via nell'aggrovigliata trama dell'arazzo di questa conciliazione.
Mi sembra che un poeta sia la persona adatta per guidarci nel processo di conciliazione per CULTURA 2000.
Inoltre, dal momento che questi processi di conciliazione sono tutt'altro che semplici, dobbiamo ringraziare il vicepresidente Imbeni che, con la sua esemplare abilità di negoziatore, è riuscito nell'arduo compito di garantire un saggio utilizzo delle spese per la cultura a vantaggio di tutta la Comunità.
A mio avviso, la domanda fondamentale cui Parlamento, Commissione e Consiglio devono rispondere è che cosa sia l'Europa.
Qual è il suo significato e che cosa può offrirci al di là dei parametri dei nostri confini nazionali?
L'Europa è fatta dei suoi popoli, della sua storia e ora della sua identità collettiva. Ecco perché CULTURA 2000 è così importante per noi: perché alla domanda "che cos'è l'Europa?" rispondiamo sempre "è la nostra arte, la nostra letteratura, il nostro patrimonio culturale".
CULTURA 2000 rappresenta proprio questo, ovvero la possibilità di portare nel ventunesimo secolo un'identità europea che finalmente rifugga dalle ombre della divisione, della guerra, della mancanza di opportunità, della povertà dans la realité.
Ma c'è ancora un altro aspetto, signora Presidente, un aspetto forse più banale: CULTURA 2000 ci permette di imparare dalle precedenti iniziative politiche inserendole in nuovi programmi organici e trasversali, che vanno a beneficio delle nostre industrie creative in misura corrispondente alle loro necessità.
CULTURA 2000 incoraggia la mobilità e apre le porte della cultura agli strati deboli ed emarginati della società.
Il mio unico rimpianto è che, nella promozione di questo programma, non abbiamo fondi corrispondenti alle nostre aspirazioni e tali da garantirci una piena possibilità di attuazione.
Signora Presidente, onorevoli deputati, eccoci giunti al termine di un lungo percorso.
Dopo la tappa della conciliazione, le nostre Istituzioni possono ormai adottare formalmente il nuovo programma quadro "Cultura 2000" .
Disporremo così di uno strumento assolutamente adatto a sviluppare, nel corso dei prossimi cinque anni, un' azione chiara, ben strutturata e, ne sono certa, fruttuosa a favore del settore culturale.
E' con soddisfazione che accolgo oggi questo risultato positivo e vi ringrazio.
Ringrazio tutti coloro che in Parlamento hanno operato per rendere possibile il buon esito della conciliazione.
Vorrei esprimere i miei ringraziamenti personali alla commissione per la cultura, la gioventù, l' istruzione, i mezzi di informazione e lo sport e in particolare al relatore, onorevole Graça Moura, al presidente, onorevole Gargani, alla delegazione del Parlamento europeo e ai responsabili dei gruppi politici, al comitato di conciliazione e al suo presidente, onorevole Imbeni.
Tutti hanno dato un contributo costruttivo, equilibrato e determinante.
Nel corso del negoziato sono stati di grande aiuto e bisogna riconoscere che il difficile negoziato, faticoso talvolta, è stato tuttavia concluso in tempi record.
Abbiamo adesso un programma quadro, il primo di questo genere per il settore culturale. Tale programma ci consente di progettare la nostra azione da un punto di vista nuovo e di operare a favore della cultura in modo più globale, ma anche più completo e approfondito.
Vorrei esprimere la mia soddisfazione per i buoni risultati ottenuti che, malgrado una situazione di bilancio che non soddisfa le nostre ambizioni, dovranno permetterci di affrontare l' avvenire con ottimismo; vorrei ribadire quanto è stato detto dal presidente Gargani: la Commissione ha reso una dichiarazione concernente la valutazione a metà percorso.
Ha dichiarato che nella relazione, che dovrà elaborare ai sensi dell' articolo 7 della decisione del Parlamento e del Consiglio, essa valuterà i risultati del programma. Tale valutazione verterà anche sulle risorse finanziarie nell' ambito delle prospettive finanziarie della Comunità.
Se necessario, la relazione conterrà una proposta di modifica della decisione, e questo entro il 30 giugno 2002.
Onorevoli deputati, si tratta di un impegno formale, non solo di una frase scritta sulla carta.
Tutto ciò deve consentire il rafforzamento della nostra azione a favore della valorizzazione di uno spazio culturale comune, in seno al quale le nostre culture possano svilupparsi maggiormente in tutte le loro specificità e in tutte le loro diversità. Al contempo queste culture potranno arricchirsi reciprocamente e gli altri cittadini potranno parteciparvi pienamente.
Ciò si deve anche all' azione del Parlamento che, alle grandi azioni di portata spettacolare, ha preferito un numero maggiore di piccole azioni che si svolgessero là dove sono le radici dei cittadini.
Questo ci porterà a fare di CULTURA 2000 il programma dei cittadini.
Tale partecipazione accresciuta dei nostri cittadini, che auspico fortemente, dovrà essere ampia e feconda quanto più possibile.
Da parte mia, mi impegno a operare affinché, nel corso dei cinque anni nei quali si articolerà il programma, questa partecipazione diventi una realtà tangibile.
So che voi parlamentari, nelle vostre regioni, nei vostri Paesi, lavorate con i partecipanti al programma affinché tutti questi piccoli fiori, come ha detto un collega, diventino un vasto tappeto multicolore.
Vorrei che questo programma diventasse una realtà tangibile e che la cultura rappresentasse per noi cittadini non solo un fattore di arricchimento, sia a livello personale che socioeconomico, ma anche un diritto che si dovrà affermare ed il segno di un' intesa ritrovata in seno all' Unione.
Ecco qual è il contributo del nostro programma europeo CULTURA 2000.
Non è una concorrenza alle politiche della cultura portate avanti nei vari Stati membri, le quali sono necessarie e vorrei vederle ancor più sviluppate.
Si tratta semplicemente di un' aggiunta complementare, un ponte tra le diverse culture dei nostri diversi paesi.
Ampliare e arricchire la partecipazione dei cittadini europei alla cultura mi sembra dunque un compito essenziale che giustifica i nostri sforzi.
Dobbiamo misurare il successo della nostra azione e quello della nostra Unione col metro della cultura.
Molti parlamentari hanno sostenuto molto opportunamente che, se una Unione è fatta unicamente di elementi economici, è nata morta, ma se è fatta di cultura, civiltà e partecipazione, allora può vivere.


E' questa la base, onorevoli deputati, che intendo sviluppare, tenendo conto in particolare delle cinque linee seguenti: offrire opportunità di carattere innovativo ai nostri creativi affinché il loro talento trovi nel nostro programma il sostegno che merita; incoraggiare gli scambi, la mobilità, le formazioni, nel settore culturale; favorire le cooperazioni tra operatori culturali; ampliare il pubblico dando in particolare grande spazio ai giovani; infine, salvaguardare e far conoscere meglio il patrimonio comune di importanza europea nonché la storia dei popoli europei.
Sono certa che il nuovo programma, grazie alla sua struttura e alla sua organizzazione basata su trasparenza, efficienza ed equilibrio, sarà uno strumento competitivo e insostituibile al servizio della nostra azione.
Signora Presidente, ringrazio il Parlamento per il suo sostegno e per avere ancora una volta dimostrato l' importanza che attribuisce alla cultura nel contesto dell' Unione.
Sono sicura che non resterà deluso per averci accordato il suo sostegno e mi impegno a informarlo personalmente delle varie fasi di attuazione della nostra azione, dell' azione dei nostri cittadini, che mi auguro sia significativa per il futuro dell' Unione.
Grazie, signora Commissario.
Credo che si possa ringraziare ancora una volta il nostro relatore.
La discussione è chiusa.
La votazione si svolgerà domani, alle 11.00.
(La seduta termina alle 21.55)
Veicoli fuori uso
L'ordine del giorno reca la raccomandazione per la seconda lettura (A5-0006/2000), della commissione per l'ambiente, la sanità pubblica e la politica dei consumatori, sulla posizione comune del Consiglio in vista dell'adozione della direttiva del Parlamento europeo e del Consiglio relativa ai veicoli fuori uso [8095/1/1999 - C5-0180/1999 - 1997/0194(COD)](Relatore: onorevole Florenz).
Signor Presidente, onorevoli colleghi, in Europa ogni anno nove milioni di veicoli vengono avviati alla rottamazione e allo smaltimento.
Sebbene non siano più in grado di circolare, i suddetti nove milioni di veicoli hanno la caratteristica di venir commercializzati e trasportati anche al di là dei confini, non solo di quelli intracomunitari, ma anche di quelli extracomunitari.
Pertanto in linea di principio è corretto che l'Unione europea sancisca delle norme comuni in merito al riciclaggio e al trattamento di questi nove milioni di veicoli.
A nostro giudizio, la direttiva presenta alcuni punti deboli che il Parlamento desidera ritoccare predisponendo così uno strumento che indichi effettivamente la via da imboccare per il futuro.
Per tale motivo sono stati inoltrati numerosissimi emendamenti.
Ritengo che il campo d'applicazione di questa direttiva si spinga troppo in là.
Non giudico necessario che nella direttiva vengano inclusi i veicoli d'epoca.
Non penso neppure che le moto dovrebbero essere incluse in questa direttiva, perché in questo settore è radicata una cultura del riciclaggio tale da rendere superflua una direttiva europea.
Anche per quanto riguarda i veicoli speciali non ritengo opportuno mirare ad una percentuale di riciclaggio molto elevata.
Per veicoli speciali come le ambulanze preferirei un alto tasso di recupero.
Questa è la mia preoccupazione principale in questo campo.
A mio parere, la direttiva prescrive in maniera corretta l'obbligo di comprovare come viene trattato in Europa un veicolo destinato allo smaltimento.
In questo caso possiamo recepire le proposte della Commissione.
Gli Stati membri fanno sì che vengano istituiti appositi centri di raccolta che svuotano i liquidi contenuti nei veicoli, ad esempio smaltendo più di 32 milioni di oli esausti, togliendo il liquido dei freni, eccetera.
Un aspetto importante trattato nella direttiva è rappresentato dalla questione inerente alla destinazione da dare alle parti usate e ai prodotti della rottamazione.
Non si può ignorare il fatto che la percentuale costituisce un elemento importante, ma non l'unico, del riciclaggio, del recupero e di quant'altro.
Infatti non va dimenticato che, per quanto riguarda la mobilità di un veicolo, l'80 percento dell'inquinamento ambientale dipende dalla sua circolazione, l'1 percento dal riutilizzo e il 19 percento dalla costruzione.
Pertanto le percentuali non rappresentano l'unico parametro da applicare in relazione alla compatibilità ambientale, bensì costituiscono soltanto uno dei molti parametri da tener presenti.
Sono del parere che abbiamo bisogno di obiettivi chiari.
Ma le percentuali non devono diventare un obiettivo fine a se stesso; dobbiamo renderci conto dell'importanza della prospettiva globale collegata all'inquinamento ambientale provocato da un veicolo.
Preferisco pensare che da un veicolo che oggi pesa 1.400 chili e in media percorre 200.000 chilometri passeremo in futuro ad un'automobile che peserà soltanto 1.000 chili, ma continuerà a poter percorrere 200.000 chilometri.
In tal modo per 200.000 chilometri verrebbero comunque trasportati 400 chili in meno.
Questo è il vero progresso a livello di politica ambientale, perché porterà ad una consistente riduzione delle emissioni di CO2 e, se ho compreso in maniera corretta il Protocollo di Kyoto, è il punto essenziale.
Per tale ragione riteniamo che i veicoli per la cui realizzazione in futuro verranno utilizzati in maniera ottimale e dimostrabile metodi di costruzione che ne riducano il peso produrranno meno CO2 e pertanto dovrà essere loro assegnata una preferenza speciale per quanto concerne la percentuale d'incenerimento.
Non spetta ai singoli Stati membri, ma a lei, signora Commissario, assieme al suo staff, spetta decidere se a tali veicoli leggeri - molti parlano anche di veicoli da tre litri - debba essere attribuita una preferenza speciale.
A nostro avviso ciò sarebbe auspicabile.
Desidero formulare alcune osservazioni in merito ai costi.
Alcuni affermano che le spese dovrebbero essere completamente sostenute dai produttori, in quanto ciò è giusto e favorevole per i consumatori.
Tale posizione appare alquanto discutibile, poiché i produttori scaricherebbero tutti gli oneri sui consumatori e creerebbero un proprio monopolio del riciclaggio sottoposto al controllo statale.
Vi metto in guardia dall'appoggiare questa tesi.
Vi sono degli emendamenti che propongono di suddividere i costi in modo che vengano sostenuti per il 50 percento dai produttori e per l'altra metà dagli acquirenti di veicoli nuovi.
Grazie a questo pool, o comunque si immagini un tale sistema, a partire dal 2006 tutti i veicoli in circolazione potranno essere ritirati senza alcun aggravio per l'ultimo detentore, come auspica espressamente il mio gruppo.
La nostra proposta sulla ripartizione dei costi presenta un importante vantaggio, ossia che non diverremo passibili di essere perseguiti dalla Corte di giustizia non appena la direttiva sarà stata varata.
Infatti l'effetto retroattivo che tanto inquieta e preoccupa l'industria automobilistica rappresenta un problema grave che dobbiamo tenere in debita considerazione.
Per tale ragione propongo una suddivisione dei costi tra primo detentore e produttore.
Divieto d'impiego di alcuni materiali: ne abbiamo bisogno!
Nei veicoli sono presenti componenti pericolosi che alla lunga devono essere messi al bando.
A tale scopo occorre uno strumento con cui esercitare la necessaria pressione.
Le proposte avanzate dalla Commissione sono troppo rigide e noi abbiamo messo a punto alcune alternative.
Sono stati presentati moltissimi emendamenti validi.
Il Parlamento ha conquistato maggiori competenze, facciamole valere!
Dobbiamo avere il coraggio di proporre e di sviluppare una direttiva che indichi la strada da percorrere in futuro; una direttiva messa a punto soltanto per farlo, non sarebbe degna di quest'Assemblea!
Vi invito a dare il vostro sostegno alla mia proposta.
Signor Presidente, mi viene quasi voglia di tirare un sospiro di sollievo: finalmente arriviamo alla seconda lettura su questa direttiva che ci ha dato molto lavoro e che, naturalmente, ne ha dato tantissimo al suo relatore, onorevole Florenz.
A mio avviso, questa direttiva non è per nulla soddisfacente perché non risponde alla vera domanda: cosa si farà dei veicoli già abbandonati e che possono essere rimossi solo a spese della collettività e quindi dei contribuenti?
Non si applica quindi il principio "chi inquina paga" .
I veicoli già abbandonati, sono abbandonati anche da questa legislazione comunitaria, poiché sono ignorati sia dai testi relativi alle discariche, che da questo testo sui VFU.
L' unico merito di questa direttiva è quello di prevedere il futuro.
Tuttavia, non si è riusciti a risolvere il problema dei veicoli attualmente in uso, ma già vecchi, il cui riciclaggio costerà molto di più.
Si può essere invece abbastanza fiduciosi per il futuro, poiché sappiamo quali sforzi sono disposti a fare i costruttori automobilistici per trovare, da una parte, materiali più facili da riciclare, e dall' altra, per attivare le procedure di riciclaggio.
Insisterò anche sul fatto che è indispensabile mantenere una certa flessibilità tra riciclaggio, reimpiego e incenerimento per i materiali nuovi particolarmente leggeri che consentono di ridurre i consumi dei veicoli e quindi le emissioni.
Questo è un problema di compatibilità tra le nostre direttive VFU e le vecchie direttive, tra le altre l'AUTO-OIL, che abbiamo votato alcuni anni fa.
Si può dunque essere soddisfatti del buon senso di cui ha dato prova la commissione per l' ambiente, la sanità pubblica e la politica per i consumatori, che ha reintrodotto, per fugare ogni dubbio, l' eccezione relativa alle auto d' epoca che fanno parte del nostro patrimonio industriale e culturale.
Per concludere, dirò che questa direttiva non è sufficientemente ambiziosa da risolvere i problemi legati al parco auto attuale ma è invece piuttosto ipocrita per la sorte che riserva alle auto abbandonate che ingombrano ancora le nostre foreste, i nostri laghi, i nostri giardini.
Ancora una volta non viene applicato il principio "chi inquina paga" e a pagare è sempre il contribuente.
Signor Presidente, signora Commissario, onorevoli colleghi, leggendo i volantini distribuiti nelle ultime settimane si potrebbe pensare che stiamo discutendo sul massimo rischio ecologico accettabile oppure sulla morte dell'industria automobilistica in Europa.
Nessuna delle due ipotesi è esatta.
Dobbiamo essere obiettivi: la direttiva in esame è valida; implica un progresso ecologico in Europa e possiamo essere orgogliosi di tradurre tale direttiva in legge e di vararla.
Ad ogni modo, c'è un punto sul quale siamo in disaccordo.
Forse, considerata la dimensione della direttiva, esso rappresenta un piccolo punto, ma è su questo che s'incentra la controversia.
Si tratta dei costi legati al riciclaggio.
A tale riguardo ci distanziamo nettamente dal dibattito svoltosi in Consiglio lo scorso anno, nel corso del quale sono stati mescolati in un unico calderone la gratuità per l'ultimo detentore e il problema del finanziamento, ed è stata messa in discussione la gratuità per l'ultimo detentore.
Nel febbraio dello scorso anno il Parlamento ha deciso - e a tale decisione ci atteniamo noi del gruppo PSE - che la gratuità per l'ultimo detentore è fuori discussione!
Ma chi deve pagare per i veicoli da smaltire?
Per noi è evidente che nel caso dei veicoli nuovi tali costi debbano essere sostenuti dal costruttore, perché in tal modo anch'egli verrà indotto a progettare e a costruire veicoli facilmente riciclabili.
Ma che cosa succede con i veicoli che sono già in circolazione?
Un esempio: se dovesse essere responsabile per tutti i suoi veicoli fuori uso, la Rover con sede nel Regno Unito sarebbe responsabile di 5,8 milioni di veicoli nell'Unione europea e dovrebbe accantonare immediatamente 250 milioni di euro per affrontare i costi legati al riciclaggio, mentre un produttore coreano che costruisce veicoli analoghi dovrebbe mettere da parte soltanto delle "noccioline", come ha affermato un rappresentante della Deutsche Bank.
Si tratta di distorsioni della concorrenza che non hanno nulla a che vedere con la tutela dell'ambiente, ma si ripercuotono soltanto sulla capacità d'investire e sui posti di lavoro dell'industria automobilistica europea.
In tal senso proponiamo di creare un fondo per i veicoli fuori uso con il quale pagare i costi inerenti al riciclaggio di tali veicoli, così da rispettare il principio della gratuità.
Capisco i colleghi provenienti da paesi privi di industria automobilistica i quali sostengono che l'intero onere dovrebbe ricadere sui produttori e che il problema delle distorsioni della concorrenza con i relativi accantonamenti non li interessa.
Invito però questi colleghi ad essere solidali con gli oltre due milioni di persone che in Europa costruiscono automobili e in questo modo si guadagnano da vivere, così che i loro posti di lavoro vengano tutelati anche in futuro.
Io sono favorevole a rigidi requisiti ambientali, come ricorderete dalla discussione sul programma AUTO-OIL e sui valori limite delle emissioni dei gas di scarico, ma sono del parere che essi debbano essere uguali per tutti.
Signor Presidente, signora Commissario, onorevoli colleghi, penso che abbiamo bisogno di questa direttiva.
Primo: essa specifica chiaramente gli obiettivi ambientali.
Secondo: essa può incoraggiare il riciclaggio, il che è estremamente importante.
Terzo: essa stabilisce una procedura ben definita per combattere l'inquinamento da metalli pesanti, il che rappresenta a sua volta un elemento di rilievo.
La direttiva fissa un quadro europeo, valido tra l'altro anche per gli Stati membri che dispongono già di un sistema con il quale intendono continuare ad operare.
Pertanto dobbiamo in primo luogo mantenere le percentuali di riciclaggio, perché esse promuovono l'innovazione tecnologica e spingono a individuare delle soluzioni per il trattamento dei materiali con i quali non sappiamo bene come comportarci.
Secondo, dobbiamo rispettare quanto previsto dalla posizione comune, il che significa che dal 2006 l'ultimo proprietario potrà consegnare gratuitamente un veicolo fuori uso ad un impianto di trattamento.
Anche questo rappresenta un punto di fondamentale importanza, che non può essere messo in discussione.

Ciò comporta forse un onere eccessivo?
C'è un aspetto che non possiamo dimenticare: la direttiva riguarda i veicoli integri, ossia quelli a cui non mancano componenti essenziali.

A giudizio degli esperti, sono pochi i veicoli di questo tipo ad essere del tutto privi di valore, perché quello del riciclaggio, del riutilizzo dei componenti, non costituisce necessariamente un settore improduttivo; anzi, ci sono molte aziende che si dedicano a questa attività e con ottimi profitti.
In considerazione del fatto che in questo caso le spese di trasporto sono alquanto elevate, si dovrà introdurre un sistema decentralizzato, perché spostare per oltre 100 chilometri un auto da rottamare non è certo redditizio.
Mi pare opportuno che la direttiva in esame non venga applicata ai veicoli d'epoca e ritengo che ciò debba essere specificato.
A mio giudizio pertanto le cosiddette auto d'epoca devono rimanerne escluse.
E' anche positivo che la responsabilità ricada sul produttore.
Si tratta di un principio fondamentale che dobbiamo rispettare, in quanto egli è responsabile del progetto e può fare molto per l'ambiente appunto in fase di progettazione.
Inoltre dobbiamo far sì che gli oneri vengano sostenuti completamente o almeno in parte considerevole - come stabilito nella posizione comune - dai produttori.
Ritengo che ciò rappresenti una formula equilibrata che non esclude molte altre possibilità e, di conseguenza, trovo che debba essere mantenuta.
Per tutte queste ragioni il nostro gruppo si atterrà quanto più possibile alla posizione comune, che non intende modificare per quanto riguarda i suoi punti qualificanti.
Infatti siamo ben consci che tale posizione comune è stata elaborata tra grandi difficoltà in seno al Consiglio e che ci è voluto un importante sforzo a livello di equilibri per predisporre detto documento.
A mio giudizio non possiamo mettere a rischio la posizione comune, perché riguarda una direttiva di cui abbiamo assoluto bisogno per motivi ambientali.
Vi invito quindi a dare il vostro appoggio alla posizione comune.
Ad ogni modo il nostro gruppo lo farà per ragioni legate alla tutela dell'ambiente, perché abbiamo finalmente una direttiva, oltremodo ponderata, che abbraccia molti aspetti e affronta molti problemi, ad esempio a livello di ripartizione degli oneri.
Signor Presidente, onorevoli colleghi, oggi dobbiamo prendere un'importante decisione, ossia se il Parlamento europeo appoggia il principio ecologico della responsabilità dei produttori, in virtù del quale i fabbricanti di automobili sarebbero responsabili per i veicoli fuori uso.
Nell'emendamento n. 38 il gruppo PPE-DE è di parere contrario, in quanto ritiene che i produttori e gli automobilisti devono sostenere gli oneri relativi ciascuno per il 50 percento.
Nella direttiva sugli imballaggi in cui questo compromesso, relativo alla suddivisione degli oneri, è recepito, esso ha dimostrato però di non funzionare.
In Europa continua ad accumularsi un'enorme montagna di imballaggi che rappresentano un danno per l'ambiente.
Una parte del gruppo PSE, capeggiata dall'onorevole Lange, afferma che il principio è corretto, ma che dobbiamo introdurlo appena nel 2010 o nel 2012, come proposto dall'emendamento n. 45.
Nella posizione comune è invece previsto il 2006.
A giudizio del gruppo Verts/ALE, ciò garantisce all'industria automobilistica tempo sufficiente per adeguarsi. Invito pertanto i miei colleghi a non dare il proprio consenso all'emendamento n.
38 del gruppo PPE-DE e all'emendamento n. 45 avanzato da alcuni deputati socialisti.
Se i produttori di automobili saranno tenuti a sostenere in prima persona gli oneri per il riciclaggio dei veicoli da loro fabbricati, li progetteranno in modo da consentire un loro riutilizzo più facile e più conveniente.
In tal modo i veicoli non saranno più equipaggiati con componenti in plastica e PVC, fonte di grossi problemi, che saranno sostituiti da elementi in bioplastica di origine vegetale.
Alla fin fine ciò risulterà meno costoso anche per i consumatori.
Per vent'anni la maggioranza del Parlamento ha tentato di rendere più ecologica la politica europea in materia di ambiente.
Oggi, soprattutto a causa delle pressioni esercitate dall'industria automobilistica tedesca e francese, questa posizione rischia di venir compromessa.
Perciò, onorevoli colleghi, vi esorto a votare contro gli emendamenti nn.
38 e 45. In linea di massima il gruppo Verts/ALE sostiene la posizione comune.
Signor Presidente, lo smaltimento dei veicoli fuori uso rappresenta uno dei nostri più gravi problemi ambientali, sia per quanto concerne i volumi da smaltire, sia per il rilascio di sostanze nocive.
Il gruppo GUE/NGL chiede pertanto in materia una normativa il più possibile vasta e coerente.
Con questa direttiva ci viene offerta l'occasione per compiere un gran passo in avanti, a patto che la posizione del Consiglio non esca demolita e sfibrata dal dibattito parlamentare.
Numerosi degli emendamenti presentati, se approvati, avrebbero l'effetto di indebolire pesantemente questa direttiva.
Ciò vale soprattutto per alcuni emendamenti del gruppo PPE, ma purtroppo, a mio avviso, anche per alcuni emendamenti dell'onorevole Lange.
Non è difficile immaginare che l'industria automobilistica di alcuni paesi, per esempio quella tedesca, abbia condotto una pressante opera di lobby in vista dell'adozione della direttiva.
Dal nostro punto di vista, è irrinunciabile il rispetto dei seguenti principi.
"Chi inquina paga".
Ciò implica che a doversi assumere la piena responsabilità, anche sul piano economico, del recupero dei veicoli è il costruttore.
Devono esistere regole tali da coprire anche i veicoli già in circolazione.
A questo riguardo, noi non possiamo accettare cedimenti sulla data di entrata in vigore prevista dalla posizione del Consiglio.
Percentuali e requisiti per il recupero entro certe date non vanno modificati in peggio, mentre è essenziale limitare l'impiego di sostanze nocive come il piombo.
Voteremo contro tutti gli emendamenti che, in questo ambito, puntino nella direzione opposta.
Se dovessero venire approvati emendamenti tali da indebolire sostanzialmente la direttiva, l'effetto sarebbe pesantemente negativo e ciò non soltanto dal punto di vista ambientale, ma anche per la credibilità stessa del Parlamento in questo ambito.
Altri oratori che mi hanno preceduto hanno già accennato alla necessità di pensare ai milioni di addetti dell'industria automobilistica in vari paesi, magari in paesi che, come il mio, hanno un'industria automobilistica particolarmente vasta.
Io stesso, prima di venire eletto, lavoravo in questo settore.
Penso di essere uno dei pochi deputati di questo Parlamento ad avere lavorato alla catena di montaggio ad assemblare automobili.
E sono del parere che occorra imporre requisiti molto severi all'industria automobilistica, perché questa scelta favorirà i costruttori più moderni, più sensibili alle problematiche ecologiche e più rapidi nel compiere progressi su questo fronte.
E' proprio questo il tipo di industria automobilistica che va incoraggiata nell'Unione europea.
Signor Presidente, mi fa molto piacere che la tutela ambientale sia ora una priorità per questo Parlamento, come lo è naturalmente per i cittadini europei.
Senza dubbio le auto abbandonate rappresentano una seria minaccia all'ambiente dal punto di vista fisico e visivo, e i nostri cittadini si aspettano che noi tuteliamo, a questo riguardo, i loro interessi.
Ogni anno vengono rottamati da 8 a 9 milioni di veicoli nell'Unione europea, e quest'operazione genera una grande quantità di materiale di scarto.
I costruttori di automobili, i fornitori di materiali e i produttori di componenti devono sforzarsi di ridurre l'impiego di sostanze pericolose e devono quindi assicurare, fin dal momento della progettazione, che sarà possibile riutilizzare i materiali riciclati nella fabbricazione di nuove automobili.
Sappiamo che nei Paesi Bassi sono stati istituiti impianti di trattamento autorizzati per la raccolta dei veicoli fuori uso, e questa iniziativa dovrebbe essere estesa a tutta l'Unione europea.
Per quanto riguarda l'Irlanda, so che il Ministero per l'ambiente è già in trattative con i rappresentanti delle industrie automobilistiche al fine di assicurare in tempi brevi l'istituzione nel nostro paese di centri di raccolta per i veicoli fuori uso, e non vedo ragione per cui anche nel resto d'Europa non si debbano emanare disposizioni che autorizzino l'istituzione di tali centri per la rottamazione degli 8-9 milioni di veicoli che ogni anno vengono smaltiti all'interno dell'Unione europea.
I produttori di autoveicoli dovranno fornire informazioni sulle percentuali di riutilizzo, riciclaggio e recupero delle auto usate che sarà possibile ottenere negli anni futuri.
In linea con le nuove disposizioni contenute nel Trattato di Amsterdam, tutti i 370 milioni di consumatori dell'Unione europea hanno il diritto di ottenere informazioni in tal senso, e ritengo che essi appoggeranno i produttori che il prossimo anno introdurranno le pratiche meno dannose per l'ambiente.
Per finire vorrei dire che i regolamenti e la legislazione devono tenere conto della situazione particolare del settore delle auto d'epoca in tutta la Comunità europea, visto il ruolo di tale settore a livello sociale e alla luce di considerazioni ambientali ed economiche.
Signor Presidente, onorevoli colleghi, sicuramente la direttiva emanata in ordine al problema dei veicoli fuori uso mette una pietra miliare nel settore del miglioramento ambientale in questa nostra Europa.
Credo anche che si sia fatto un grosso sforzo per arrivare ad un intelligente riciclaggio dei materiali, ad una riduzione delle scorie inquinanti e a incoraggiare l' innovazione tecnologica.
Per questo aspetto siamo certamente sulla strada giusta ma, come già sottolineato da alcuni colleghi, il problema reale è quello relativo alla possibilità che la responsabilità dei costruttori sia una responsabilità in solido.
Vorrei dire che in Italia si sono fatti in questo settore notevoli passi avanti; abbiamo avuto, forse primi in Europa, una normativa che incoraggiava a togliere dal mercato i veicoli fuori uso, ma abbiamo anche, nel nostro paese, un parco macchine piuttosto vecchio, e quindi delle serie preoccupazioni in ordine ai problemi di mercato che questa direttiva potrebbe comportare.
Io credo che si debba fare un' analisi seria del fenomeno.
In Italia si è proceduto a un ritiro e a un recupero che si aggira sull' 80 per cento, ma sussiste un problema di mercato che potrebbe provocare un momento di crisi - sul piano occupazionale, dato che in Italia abbiamo un tipo di industria che spesso ricorre a cassa integrazione e a licenziamenti - e mettere in seria difficoltà i lavoratori di varie parti d' Italia.
Mi sembra pertanto che si dovrebbe cercare di conciliare le due esigenze - vedo che a volte il Parlamento è un po' estremista, con posizioni o estremamente verdi o estremamente opposte - di trovare un momento di sintesi che mi pare rappresenti, tutto sommato, lo sforzo dell' onorevole Florenz e di altri parlamentari, i quali, in qualche modo, cercano di conciliare le due posizioni.
Ne risultano questi emendamenti interessanti; su questa posizione mi pare si possa trovare una soluzione mediata al problema, cioè conciliare le esigenze ambientali con le esigenze di mercato e occupazionali.
Signor Presidente, questa direttiva affronta il problema, ancora relativamente modesto ma sempre più consistente, delle auto abbandonate e dell'ottimizzazione dello smaltimento di tutte le vetture fuori uso.
E' auspicabile trovare una soluzione a tale problema, anche se non si tratta di una questione della massima urgenza.
Mi chiedo, tuttavia, chi pagherà 262 euro per ciascuno dei 9 milioni di veicoli rottamati ogni anno.
Chi pagherà per la raccolta, lo smontaggio, lo smaltimento e così via?
E la direttiva dovrà essere retroattiva in modo da comprendere tutte le auto prodotte finora?
La proposta del Consiglio, la posizione comune, prevede che a pagare il tutto siano i costruttori.
Questo obbligherebbe tutte le principali industrie dei paesi dell'Unione europea a pagare miliardi di sterline o di euro, e questo costo si ripercuoterebbe sul prezzo e quindi sugli acquirenti di auto nuove.
Dato che i costruttori europei di autoveicoli hanno cominciato a produrre molte decine di anni prima rispetto ai costruttori giapponesi, coreani eccetera, essi sarebbero gravati da un peso maggiore, a tutto vantaggio dei loro concorrenti di altri paesi.
Mi complimento con l'onorevole Florenz, l'onorevole Lange e gli altri deputati che hanno cercato di superare la frattura in seno al partito e di raggiungere un compromesso basato sulla suddivisione dei costi, e vi chiedo di appoggiare l'emendamento presentato a nome mio e dei colleghi di Germania, Italia, Irlanda, Spagna, Svezia e Gran Bretagna volto a rimuovere l'aspetto retroattivo della disposizione.
Le leggi retroattive sono cattive leggi, leggi ingiuste e spesso anche inattuabili.
La maggioranza dei parlamenti democratici del mondo libero le respinge in linea di principio, a meno che esse siano di enorme interesse pubblico, cosa che non si può dire in questo caso.
Ecco perché ho chiesto una votazione per appello nominale.
Vogliamo vedere chi è disposto a votare a favore di una legge retroattiva, di dubbia legalità, che costituirebbe un pesante onere economico per tutti i futuri acquirenti di auto e avrebbe un effetto devastante sull'industria automobilistica europea.
Signor Presidente, onorevoli colleghi, vorrei ricordare ancora una volta brevemente la posta in gioco economica di questa direttiva e rinnovare il mio sostegno agli emendamenti presentati dal mio collega, onorevole Bernd Lange.
In effetti, questi emendamenti presentano il vantaggio - e vorrei insistere su questo punto - di conciliare i requisiti ambientali e gli imperativi economici.
Il Consiglio, nella posizione comune, ha detto che le case automobilistiche dovevano sostenere, totalmente o in una percentuale consistente, i costi di ritiro e di riciclaggio.
Ma come è stato correttamente detto dall' onorevole Lange, questa soluzione è assolutamente ingiusta per i costruttori europei.
Provenendo da un paese nel quale ci sono effettivamente case automobilistiche, e vi posso assicurare che non è possibile imporre loro, retroattivamente, l' assunzione totale dei costi di tutti i veicoli della loro marca attualmente in circolazione, cioè di fatto di assumersi costi imposti dall' 80 percento del parco automobilistico europeo.
Tale soluzione è inaccettabile perché questi costruttori non hanno potuto integrare nei loro processi produttivi e nei loro prezzi di costo i requisiti ambientali che oggi noi imponiamo loro.
La posizione comune mette i costruttori europei in una posizione sfavorevole rispetto ai costruttori che si sono affacciati di recente sul mercato europeo.
Naturalmente non siamo qui per difendere questo o quell' interesse nazionale, questa o quella lobby industriale, ma per costruire un' Europa competitiva sul mercato mondiale e difendere i posti di lavoro nei settori economici nei quali siamo effettivamente competitivi.
Per questo, onorevoli colleghi, vi chiedo di sostenere gli emendamenti presentati dall' onorevole Bernd Lange, che saranno appoggiati dal gruppo del Partito del socialismo europeo poiché in effetti conciliano tutti gli interessi in gioco - interessi economici e requisiti ambientali - pur lasciando liberi gli Stati membri per quanto riguarda le modalità di applicazione di tali requisiti; gli emendamenti in questione prevedono infatti che i sistemi in vigore negli Stati membri, e ve ne sono che funzionano molto bene, possano continuare a funzionare.
Signor Presidente, signora Commissario, la proposta di direttiva relativa ai veicoli fuori uso di cui ci occupiamo oggi tende da una parte a garantire un elevato livello di protezione dell' ambiente all' interno dell' Unione, ma anche a conservare il buon funzionamento del mercato interno in questo settore.
Due parole per dire che, naturalmente, i veicoli storici e d' epoca devono essere esclusi dal campo di applicazione di questa direttiva.
Anche le automobili, e credo che su questo punto saremo tutti d' accordo, fanno parte del nostro patrimonio culturale.
Detto questo, uno degli scogli riguarda l' articolo 12, ossia la data di applicazione della direttiva.
La soluzione proposta dal Parlamento, ossia 18 mesi dall' entrata in vigore della direttiva stessa, per i veicoli immessi sul mercato per la prima volta, è poco realistica.
Il parco auto europeo conta varie decine di milioni di automobili che dovranno essere ritirate benché non siano affatto state progettate per essere riciclate.
La posizione comune era più praticabile poiché prevedeva la data del 2006 per i veicoli già in circolazione.
Questo consentirebbe, inoltre, di lasciare alle aziende il tempo di costituire fondi per far fronte a spese aggiuntive.
Come il mio gruppo, sosterrò a tal proposito la posizione comune che a mio avviso presenta un compromesso equilibrato tra i vincoli delle aziende e gli indispensabili progressi a livello di protezione dell' ambiente.
Signor Presidente, onorevoli colleghi, oggi il Parlamento europeo deve adottare una decisione importante, ossia se intende impegnarsi a favore di una tutela dell'ambiente e del consumatore che schiuda una nuova via per il futuro oppure se è disposto a fare da tirapiedi all'industria automobilistica tedesca, come lasciano supporre gli emendamenti proposti dagli onorevoli Florenz, Lange e da altri colleghi.
E' in gioco la credibilità del Parlamento quale pioniere nel campo della protezione dell'ambiente.
Sarebbe estremamente avvilente se il Parlamento compisse più di un passo indietro rispetto alle posizioni sostenute dai governi dei 14 Stati membri e dalla Commissione in materia di responsabilità dei produttori e tutela dell'ambiente.
L'intento perseguito dagli onorevoli Florenz e Lange è evidente: distruggere la direttiva!
Proponendo di ripartire la responsabilità, essi mirano a privare di qualsiasi contenuto il principio "chi inquina paga" e a soffocare sul nascere le innovazioni legate ai prodotti.
Frapponendo tutta una serie di ostacoli, essi puntano esclusivamente a impedire una politica dei flussi di materiali e, imponendo le autorizzazioni dei diversi modelli, vogliono rinviare l'applicazione delle direttive di almeno 12 anni, il che è del tutto inaccettabile.
Pertanto lancio un appello, rivolgendomi in particolare ai deputati tedeschi: non permettete che oggi si compia un così grave danno politico!
In occasione della discussione sulla direttiva sui veicoli fuori uso, il governo verde-rosso alla guida della Repubblica federale non si è certo fatto onore.
Non proseguiamo con questa tendenza!
Le lamentele sugli svantaggi a livello di concorrenza sono ridicole, se si tratta effettivamente di pregiudicare soltanto l'industria automobilistica tedesca!
Comportatevi da rappresentanti del popolo e non lasciatevi degradare a rappresentanti della Volkswagen!
Votate a favore della tutela dell'ambiente e dei consumatori, nonché dell'innovazione nell'industria automobilistica e del riciclaggio!
Signor Presidente, questa direttiva è in discussione dal 1997 ed è tempo di giungere ad un accordo.
Condividendo a grandi linee le posizioni del collega onorevole Sjöstedt e del rappresentante dei Verdi, onorevole De Roo, non userò tutti e due i minuti a mia disposizione, ma mi soffermerò soltanto su due questioni.
Anzitutto, l' aspetto forse fondamentale della proposta è l' idea - intrinseca al riciclaggio e al riutilizzo dei residui - di usare materiali che possano in seguito inquinare meno.
Un altro punto importante è che i rifiuti - anche quelli contenenti PVC - e non solo quelli contenenti piombo, cadmio e mercurio - non andrebbero inceneriti o triturati.
A tale proposito, il Parlamento è coinvolto in una discussione in un altro ambito.
Un' altra questione riguarda poi chi debba pagare le spese.
Sono d' accordo con gli oratori che mi hanno preceduto quando affermano che "chi inquina paga" e la nostra proposta lo ribadisce meglio che mai.
Pur sapendo che alla fine le spese probabilmente vengono scaricate sui consumatori, a pagare devono essere i produttori, che sono tenuti a farsi carico dei costi anteriori al 2006 in base ad alcuni degli emendamenti.
Ad ogni modo preferiamo l' emendamento della prima lettura.
E' importante anche fissare la percentuale e la data entro cui i veicoli dovranno essere fatti di materiali riciclabili, ma credo che la proposta preveda scadenze molto lontane.
Infine, signor Presidente, ritengo sia necessario favorire la nascita di piccole e medie imprese che, omologate con rigore e con la debita autorizzazione, possano promuovere la creazione di posti di lavoro in questo settore cruciale, evitando i monopoli delle grandi società.
Signor Presidente, onorevoli colleghi, il Parlamento europeo oggi deve affrontare responsabilità reali.
Si tratta di stabilire che cosa faremo dei milioni di veicoli che abbandoniamo ogni anno.
In alcuni dei nostri Stati, sono già stati firmati accordi ambientali volontari affinché i nostri fossi, i nostri canali e i nostri campi non si riempiano più di quelle orrende e pericolose auto abbandonate, dalle quali usciva ogni tanto una gallina spaventata.
Naturalmente, io provengo da un paese fiero della propria industria automobilistica e dei propri successi commerciali, sia in Europa che nei paesi terzi.
E valuto la sua importanza per il lustro internazionale del mio paese.
Conosco i comportamenti proattivi dell' industria automobilistica europea che ha messo in atto un vasto programma di ricerca per mettere a punto un sistema nazionale di informazioni per lo smantellamento dei veicoli giunti alla fine della loro vita.
Sono cosciente delle difficoltà incontrate dal Consiglio per trovare un compromesso.
Per questo oggi dobbiamo essere alchimisti comprensivi, preoccupati per il nostro ambiente.
Questo secolo deve essere necessariamente il secolo della gestione dei rifiuti.
Per me, in ogni caso, deve essere applicato il principio "chi inquina paga" .
Sono certa che l' industria automobilistica, sempre più rispettosa dell' ambiente, aveva previsto tale presa di coscienza.
E si assume del resto le proprie responsabilità.
Ma spetta agli Stati applicare questa direttiva, e guardiamoci bene dal dettagliarla troppo, poiché le tradizioni industriali, i metodi dei professionisti della demolizione e della frantumazione sono diversi a seconda che si sia in Italia o in Finlandia.
Mi oppongo al fatto di rendere responsabili i proprietari dei veicoli.
Questi uomini e queste donne che si spostano in Europa pagano la loro auto, le loro imposte nazionali, le loro marmitte catalitiche, le loro tasse sui carburanti, e pagano quindi già molto caro il prezzo della loro splendida automobile e la libertà di circolare.
Sarebbe molto imprudente, per i miei colleghi dei grandi gruppi a vocazione federalista, voler rendere il Parlamento europeo così impopolare, immaginando una responsabilità comune per il detentore e il costruttore.
E come creare inoltre un fondo per pagare il riciclaggio dei veicoli e gestire le operazioni intraeuropee?
Chi paga il riciclaggio della mia auto acquistata in Francia se la faccio immatricolare in Belgio?
Quale fondo nazionale prenderà in carico il mio veicolo fuori uso?
Ed evitiamo anche di allarmare il mondo imprenditoriale per un' incertezza giuridica, legata ad una retroattività inaccettabile.
Non è nostra intenzione oggi lanciare qui una spedizione legislativa punitiva, ma continuare il nostro cammino raccomandando uno sviluppo sostenibile.
Signor Presidente, il più delle volte il Parlamento europeo, guidata dalla commissione per l'ambiente, s'impegna a valutare in maniera critica le proposte formulate dalla Commissione e dal Consiglio e a migliorarle sotto il profilo della tutela ambientale.
Ora il Parlamento rischia di peggiorare, proprio sotto questo punto di vista, una valida posizione comune elaborata dal Consiglio.
Ogni anno vengono rottamati molti veicoli contenenti sostanze pericolose; per tale ragione è importante la prevenzione a livello di materiali residui.
Dobbiamo inoltre cercare di ridurre al minimo la presenza di metalli pesanti, nonché di altre sostanze e materiali pericolosi.
Inoltre i produttori di automobili devono tener conto del fatto che i veicoli devono essere fabbricati e costruiti in modo tale da consentire un loro facile smontaggio e riciclaggio.
Anche le altre parti dei veicoli fuori uso devono essere sottoposte ad un trattamento adeguato.
Pertanto condivido appieno le percentuali di riciclaggio proposte dal Consiglio.
Attualmente sotto il profilo economico il completo smontaggio dei veicoli fuori uso è fattibile.
Ciò implica che dobbiamo abbandonare la rottamazione dei veicoli fuori uso.
Gli obiettivi prefissati possono senz'altro essere conseguiti; infatti nei Paesi Bassi si raggiunge già una percentuale di riciclaggio dell'86 percento.
Il modo migliore per assicurare la raccolta consiste nel far sì che l'ultimo detentore possa consegnare gratuitamente il veicolo ad un'azienda autorizzata al trattamento.
I costi legati al trattamento possono essere scaricati sul prezzo di un nuovo veicolo.
Le proposte avanzate da alcuni deputati incidono negativamente su questo sistema.
Il principio della cosiddetta responsabilità condivisa appare alquanto difficile da attuare e non stimola l'innovazione.
Se verrà applicato il sistema di consegna gratuita, i costi per il trattamento scenderanno in misura considerevole.
Da ultimo, la direttiva in esame deve entrare in vigore quanto prima.
Una complessa procedura di conciliazione implica un ritardo inutile a scapito dell'ambiente.
Accontentiamoci della presente posizione comune e congratuliamoci con il Consiglio per il risultato ottenuto!
Signor Presidente, nutro una profonda stima per l'onorevole Florenz, che ha svolto un ottimo lavoro pur dovendo far fronte alle pressioni esercitate dai suoi colleghi e dall'industria automobilistica.
Aggiungiamo a ciò il fatto che l'onorevole Florenz ha anche dovuto fare i conti con il suo atteggiamento ambientalista e cercare un compromesso, il che non è certo stato semplice.
Complessivamente, non sono insoddisfatta della posizione comune in esame e della filosofia su cui si basa.

Desidero formulare alcune osservazioni su due aspetti: i veicoli d'epoca e i motori, che devono rimanere esclusi dalla direttiva, e la controversa questione della responsabilità per la raccolta dei veicoli.
Non intendo mettere in discussione il testo della posizione comune.
Il produttore è responsabile, deve esserlo; il detentore finale deve poter consegnare gratuitamente il veicolo.
Penso che si nutrano troppe preoccupazioni infondate.
La lobby automobilistica ha fuorviato troppe persone.
Desidero ribadire ai colleghi che l'esperienza insegna che i costi per il trattamento vengono scaricati.
Non si tratta di oneri eccessivi: nello Stato membro da cui provengo essi si aggirano sui 150 fiorini per veicolo.
Si può iniziare quindi da una qualsiasi data e cominciare subito con il trattamento dei veicoli.
In tal modo potrà anche sorgere rapidamente una grande industria grazie alla quale scompariranno i cimiteri di veicoli fuori uso, che una volta erano diffusi in tutti gli Stati membri.
Pertanto non intendo mettere in discussione su questo punto il compromesso raggiunto.
Penso che sia utile approvare quanto prima la normativa in esame.
Ritengo che ciò sia positivo perché così i nove milioni di veicoli che ogni anno vengono messi fuori uso in Europa verranno sottoposti ad un trattamento adeguato, il che andrà a beneficio di tutti.
Signor Presidente, la presente direttiva è importante nell' ambito del nostro impegno volto ad evitare che i veicoli fuori uso generino rifiuti pericolosi, ed è importante per promuovere il riciclaggio e il reimpiego di materiali provenienti da veicoli rottamati.
Per questo credo che sia fondamentale, dal punto di vista ambientale, applicare totalmente il divieto di utilizzo di metalli pesanti tossici e non ridurre la responsabilità dei produttori.
Infatti se così facessimo, toglieremmo ai fabbricanti l' incentivo a costruire e produrre veicoli che generano meno rifiuti.
La posizione comune elaborata con grosse difficoltà al Consiglio, e alla quale si è associata la Commissione, e che è stata anche sostenuta dalla commissione per l' ambiente del Parlamento, è assolutamente conforme ai requisiti ambientali ed è per me quindi molto strano e incomprensibile vedere gli emendamenti presentati da membri della commissione per l' ambiente, che hanno l' obiettivo di indebolire i requisiti ambientali e sostanzialmente di attenuare la responsabilità dei produttori.
Se questi emendamenti verranno approvati, credo davvero che rischieremo di mettere a repentaglio la credibilità del Parlamento.
Finora qui al Parlamento siamo stati un catalizzatore positivo per la protezione dell' ambiente; ora invece, se gli emendamenti dell' onorevole Florenz e dell' onorevole Lange verranno approvati, diventeremo un fattore ambientale negativo in Europa.
A ciò si aggiunge che, se ora indeboliamo la responsabilità dei produttori, in futuro ci saranno gravi conseguenze per altri settori, per esempio con la prossima direttiva sui rottami elettronici e derivanti da computer.
Per questo, vorrei raccomandare agli onorevoli deputati di questo Parlamento di votare contro tutti gli emendamenti alla posizione comune e di farlo a prescindere dalla nostra appartenenza ai vari gruppi, poiché tali emendamenti indeboliranno lo standard ambientale ed attenueranno la responsabilità dei produttori.
In questo modo, possiamo ottenere un risultato positivo dal punto di vista ambientale.
Signor Presidente, questa eccellente direttiva metterà fine al fenomeno dell'abbandono delle vecchie automobili, incoraggiando il riciclaggio e spingendo l'industria a progettare veicoli facilmente riciclabili.
Ma chi, alla fine, ne pagherà i costi?
Indipendentemente dal sistema che si deciderà di adottare, sarà comunque il consumatore a farne le spese.
Per perseguire al meglio gli obiettivi in campo ambientale dovremmo affidare ai produttori sia il compito di raccogliere il denaro, sia quello di rottamare e riciclare le auto usate.
I produttori hanno convinto gli onorevoli Florenz e Lange a presentare emendamenti che indeboliscono notevolmente le proposte originali.
Non lasciatevi ingannare dai produttori di automobili!
Se volete che questa direttiva abbia la massima efficacia usate il vostro voto per bocciare tali emendamenti.
Signor Presidente, signora Commissario, onorevoli colleghi, questo dibattito, contrariamente a quello che potremmo pensare, non è di natura tecnica.
E' diventato eminentemente politico.
Ieri, abbiamo onorato la nostra Istituzione con un dibattito politico.
Oggi, sarebbe per noi un disonore se 314 deputati cedessero alla potenza della lobby di certi costruttori di automobili.
Chiedendo ai consumatori di assumersi metà del costo del ritiro dei veicoli fuori uso, come stabilisce l' emendamento 38, mentre la posizione comune prevede che la totalità del ritiro sia a carico del produttore, per la prima volta il Parlamento non si presenterebbe come garante della difesa dei consumatori e dei cittadini europei, ma diverrebbe in qualche modo una cassa di risonanza delle lobby.
Non possiamo accettarlo.
Sarebbe un precedente che lascerebbe la porta aperta a ogni tipo di pressione in molti altri campi.
Sarebbe anche la prima volta che il Parlamento attenuerebbe una posizione del Consiglio, mentre in generale, mi sembra, muoviamo soprattutto dei rimproveri alle posizioni del Consiglio.
Per esempio, il sistema di ritiro gratuito dei vecchi veicoli e l' aumento della percentuale di veicoli da riciclare accrescerà in proporzione le attività di riciclaggio e il numero dei posti di lavoro.
Quindi, per il consumatore, per l' ambiente, per i nuovi posti di lavoro da creare nel settore del riciclaggio, non bisogna assolutamente emendare la posizione comune del Consiglio che, nello stato attuale, è pienamente accettabile.
Signor Presidente, onorevoli colleghi, siamo tutti d'accordo sul fatto che dobbiamo pensare al trattamento da riservare in Europa ai veicoli fuori uso, ma in questo caso il Consiglio non ha fornito l'esempio di una valida politica europea in materia di ambiente.
La Presidenza tedesca si è comportata in maniera vergognosa nell'affrontare questo argomento.
In primo luogo il Ministro dell'ambiente Trittin non ha concordato a sufficienza una linea comune con i suoi colleghi di governo, successivamente il Cancelliere Schröder si è immischiato in questa faccenda pur essendo privo di qualsiasi cognizione di causa e muovendosi con la stessa grazia di un elefante in un negozio di porcellane.
Anche la decisione adottata a giugno dalla Presidenza finlandese non è stata certo il meglio che si potesse ottenere.
Ci sono alcuni punti deboli: a mio giudizio, il principale riguarda il fatto che non viene tenuta in sufficiente considerazione la condizione delle PMI, ma l'industria automobilistica non si compone esclusivamente di grandi aziende.
Proprio nel settore delle forniture, le PMI svolgono un ruolo di primissimo piano e noi dobbiamo tutelare anche gli interessi degli occupati in queste imprese, in quanto ben più di due milioni di persone sono occupate in questo comparto.
Molti emendamenti proposti dalla commissione per l'ambiente, la sanità pubblica e la politica dei consumatori, e gli emendamenti inoltrati dal nostro gruppo in merito all'articolo 5 e concernenti i costi tengono appunto conto della situazione delle PMI.
Anche sotto il profilo della politica ambientale, la posizione comune non è il massimo, in quanto è assente una visione d'insieme dei grandi nessi; se poi la collega del gruppo Verts/ALE afferma che è la prima volta che il Parlamento europeo rende meno incisiva una posizione comune, dobbiamo dire che ciò non corrisponde al vero, in quanto dal punto di vista della politica ambientale non è opportuno che, imponendo rigidamente elevate percentuali di riciclaggio, impediamo la diffusione di veicoli a basso consumo, come quelli da 3 litri, per la cui realizzazione viene utilizzata molta materia plastica!
Pertanto va appoggiato l'emendamento che ammette per lo meno delle deroghe per veicoli con consumi particolarmente ridotti.
Le obiezioni che l'industria muove in questo campo non sono certo prive di fondamento.
La forza delle argomentazioni avanzate dall'industria automobilistica e da quella produttrice di materie plastiche aumenterebbe però anche qualora non ci si impegnasse soltanto in questo settore a favore di una riduzione delle emissioni di CO2.
Signor Presidente, attualmente ci troviamo davvero davanti ad una situazione singolare: chi vuole difendere i credo nei valori ambientali, difende la posizione comune del Consiglio.
Diversamente da quanto affermato dall' oratore precedente, sono veramente orgogliosa del fatto che, durante la Presidenza finlandese, si sia riusciti ad elaborare una posizione comune a difesa dei valori ambientali.
Se però non la rispetteremo e cercheremo di distribuire i costi del riciclaggio, creeremo delle scappatoie che ci impediranno di sviluppare un sistema chiaro e razionale, con una distribuzione ottimale degli oneri.
Ritengo perciò che la responsabilità maggiore dovrebbe essere attribuita ai costruttori.
Solo così riusciremo a risolvere il problema e a stimolarli a produrre in futuro autovetture, i cui costi di riciclaggio saranno particolarmente contenuti.
Signor Presidente, la proposta di direttiva del Consiglio pone due problemi di principio.
Il primo riguarda la responsabilità integrale del costruttore per il ritiro dei veicoli fuori uso.
Nel settore delle autodemolizioni rischia di instaurarsi una situazione di monopolio.
Ciò è particolarmente vero nelle regioni dell'Unione caratterizzate da grandi distanze e in cui molte piccole imprese sono attive proprio nel ramo delle autodemolizioni.
Con ciò intendo dire che le direttive dell'Unione non possono, a prescindere dalla materia trattata, andare a detrimento della piccola e media impresa.
La responsabilità integrale del produttore rischia di far sparire anche il mercato dell'usato. E' più importante la responsabilità di un produttore per la vendita di pezzi di ricambio; si tratta di un ramo di vitale importanza, per esempio, per chi raccoglie e rimette a nuovo veicoli vecchi.
Si tratta inoltre di un principio dubbio anche dal punto di vista dell'economia di mercato.
Le imprese devono avere la possibilità di essere trasformate, cedute o anche smantellate.
Devono avere la possibilità di insediarsi in nuovi mercati, ma anche quella di abbandonare un mercato in cui sono già presenti.
Pretendere di vincolare il costruttore a una responsabilità che può estendersi molto in là nel tempo mal si concilia con un'economia di mercato flessibile e in grado di generare crescita.
Il secondo principio contenuto nella posizione comune del Consiglio riguarda l'introduzione della retroattività nella direttiva.
Ciò contrasta con principi economici e giuridici ormai consolidati: non si può imporre retroattivamente a un produttore la responsabilità economica per beni che ha già prodotto.
Ed equivale a modificare, sempre in via retroattiva, anche la responsabilità del proprietario.
Inoltre, un consumatore può avere modificato in più aspetti, nel corso degli anni, il prodotto acquistato.
Tutti i paesi dell'Unione dispongono oggi di normative che disciplinano la rottamazione di autovetture.
Normative che possono essere più o meno valide a seconda dei paesi.
Nell'attesa dell'entrata in vigore di questa direttiva, tuttavia, gli Stati membri dovranno rimanere responsabili individualmente della rottamazione di veicoli alle migliori condizioni possibili, per evitare un'applicazione retroattiva della legislazione comunitaria.
Ciò non mi pare in contrasto con un modello di finanziamento avente la struttura di un fondo.
Signor Presidente, l' importanza ambientale e industriale del provvedimento in esame è evidente e condivisa.
La posizione comune offre un compromesso accettabile ma assai delicato e precario, tanto da offrire margini piuttosto ristretti di miglioramento, pena la messa a rischio dell' intera direttiva.
Sostengo quindi che il Parlamento non può operare forzature e sarebbe paradossale che lo facesse su una linea di ridimensionamento della portata ambientale del provvedimento.
Ricordo che i produttori di auto hanno ammesso di poter convivere con la direttiva; i costi non sono esorbitanti: riciclare un' auto costa meno dell' 1 per cento del prezzo di un' auto nuova.
Inoltre, la responsabilità finanziaria dei produttori entrerà in vigore solo nel 2006, quando una buona parte del parco veicolare esistente non sarà più sul mercato; per i veicoli residui si può prevedere, comunque, una forma di ripartizione degli oneri, come propongono gli emendamenti nn.
44 e 45 a firma Lange, gli unici che mi sembrano compatibili con l' equilibrio della posizione comune e con le esperienze in atto in alcuni paesi, e che sono quindi da sostenere.
Signor Presidente, questa è una pessima direttiva.
In primo luogo, come ha sottolineato il mio collega, onorevole Bowis, è retroattiva, e ciò è sbagliato in linea di principio.
In secondo luogo, essa scarica costi ingenti sull'industria automobilistica europea, cosa che verrebbe ad incidere negativamente sulla competitività e sull'occupazione.
In questo Parlamento parliamo sempre della necessità di promuovere la creazione di posti di lavoro in Europa, ma di fatto approviamo spesso misure che riducono l'occupazione.
Vorrei sottolineare, inoltre, che la direttiva ha un altro aspetto negativo, il quale non è stato esaminato sufficientemente durante il dibattito.
Come molta della legislazione europea, essa è decisamente troppo prescrittiva, e stabilisce rigidamente le modalità di un particolare tipo di riciclaggio.
La catena di montaggio è stata inventata circa cent'anni fa, credo, da Henry Ford; quello che adesso ci proponiamo di fare è creare una sorta di ottocentesca catena di montaggio alla rovescia, per smontare i veicoli, separare le parti che li compongono e cercare di riciclarle.
Occorre fermarsi un momento e pensare al fatto che il mercato della plastica riciclata dei paraurti delle auto è molto instabile.
L'industria della plastica, in linea di massima, non vuole ritirare questo materiale, e non può farlo dal punto di vista economico.
Esiste già un'industria molto fiorente: quella della rottamazione delle automobili, che recupera i metalli e contribuisce al recupero di energia tramite l'incenerimento delle parti non metalliche.
Si tratta di un approccio ragionevole dal punto di vista ambientale, dal momento che recuperare energia incenerendo plastica vecchia oppure bruciando carburante nuovo ha gli stessi effetti sull'ambiente.
Questo metodo per lo smaltimento delle auto non comporta alcun costo e quindi eliminerebbe il problema degli oneri dal momento che le macchine fuori uso avrebbero un sia pur modesto valore se utilizzate nel processo di riciclaggio e recupero.
Mi oppongo quindi alla direttiva dal momento che essa è troppo prescrittiva, ignora la realtà attuale del mercato del riciclaggio delle auto e stabilisce rigidamente metodi che non necessariamente sono i migliori dal punto di vista ambientale, e che certamente sono dannosi dal punto di vista economico.
Signor Presidente, onorevoli colleghi, la posizione comune sui veicoli fuori uso è valida, ma spetta al Parlamento il compito di migliorarla ulteriormente.
Negli ultimi giorni il gruppo PSE ha presentato alcune importanti proposte tese a migliorarla.
Richiamo in particolare l'attenzione sull'emendamento n. 45, nel quale si sceglie di far ricadere sui produttori gli oneri legati allo smontaggio e al riciclaggio, almeno per quanto concerne i veicoli nuovi.
In tal modo in fase di progettazione e di produzione si terrà conto delle esigenze connesse al riciclaggio.
Per i veicoli attualmente in circolazione è opportuno ripartire tali oneri, ad esempio istituendo un apposito fondo come quello operante nei Paesi Bassi.
Nella posizione comune si afferma che i produttori devono non soltanto sostenere le spese, ma anche ritirare i veicoli fuori uso.
A mio parere è questo il problema.
Lancio un appello affinché l'organizzazione dello smontaggio e del riciclaggio non venga affidata ai produttori, perché in tal caso essi eserciterebbero un'eccessiva influenza sul mercato dei ricambi di seconda mano, stabilendo i prezzi dei componenti.
Chiunque abbia mai posseduto un'auto vecchia sa che ciò va a tutto svantaggio dei consumatori e di chi deve riparare i veicoli.
A mio giudizio, l'organizzazione europea dei consumatori che ci ha chiesto di dare il nostro appoggio alla posizione comune su questo punto non cura certo gli interessi dei suoi assistiti.
Un secondo motivo per non affidare ai produttori la rottamazione dei veicoli è legato alle spese di trasporto.
Se tutti i produttori di automobili istituiranno propri centri riservati a tale operazione, si renderà necessario trasportare per lunghe distanze i veicoli fuori uso.
Ciò provocherà non solo danni all'ambiente, ma risulterà anche assai dispendioso, il che non andrà certo a vantaggio dei consumatori.
Per tale ragione vi invito a sostenere l'emendamento n. 45.
Signor Presidente, signora Commissario, ho chiesto nuovamente la parola per formulare alcune osservazioni al termine della discussione.
Onorevoli colleghi, chi si reca nei Paesi Bassi si accorgerà che l'ultimo detentore di un veicolo lo può consegnare gratuitamente, che gli automezzi vengono smaltiti in maniera adeguata, che sono stati schiusi nuovi sbocchi per i materiali allo scopo di riutilizzare le sostanze in essi contenute, che l'85 percento del peso di un veicolo viene riciclato e che il 92 percento di tutti i veicoli viene riciclato.
Questo sistema è finanziato attraverso un apposito fondo a cui contribuiscono gli acquirenti di veicoli nuovi.
Onorevole Breyer, tutto ciò è forse riprovevole sotto il profilo ecologico?
A mio giudizio no.
I Paesi Bassi rappresentano un modello esemplare di smaltimento dei veicoli come proposto dalla direttiva; la questione se i relativi oneri debbano ricadere sull'acquirente di un veicolo nuovo o sul produttore, nel caso di un veicolo già in circolazione, non ha nulla a che vedere con l'ecologia, bensì costituisce un problema legato esclusivamente alla concorrenza!
La questione è se un costruttore europeo debba accantonare 250 milioni di euro ed un produttore coreano forse 2 milioni; tenendo in debita considerazione le persone occupate in Europa nel settore automobilistico, sono favorevole a che non si creino distorsioni in materia di concorrenza.
Nel rispetto degli interessi della tutela ambientale voglio però assicurare per l'ultimo detentore la gratuità del sistema, che dovrà essere finanziata attraverso un apposito fondo, e voglio garantire la responsabilità dei produttori nel caso di nuovi automezzi, perché in tal modo essi avranno anche la responsabilità di costruire veicoli facili da riciclare!
(Applausi dai banchi del gruppo PSE)
Signor Presidente, la proposta in esame presenta molti aspetti positivi, in particolare per la gestione dei rifiuti, il riutilizzo, il recupero e il riciclaggio di componenti e materiali, eccetera.
Penso che si tratti di un'ottima proposta.
La discussione s'incentra principalmente su un punto: spetta al costruttore, al venditore finale o ad altri la responsabilità di ritirare a titolo gratuito o no il veicolo fuori uso?
Illustrerò l'esempio del mio paese allo scopo di chiarire come il sistema funzioni senza alcun problema.
Abbiamo stipulato un accordo con tutte le parti coinvolte, vale a dire i costruttori automobilistici, i rivenditori di auto di seconda mano, la confederazione dell'industria automobilistica, le aziende addette al trattamento dei metalli, gli operatori che si occupano della rottamazione e l'autorità pubblica.
E' stata sottoscritta su base volontaria un'intesa per la tutela dell'ambiente.
L'industria automobilistica, e il Belgio è un paese in cui si registra un'elevata produzione di veicoli, non ha sollevato alcun problema.
I nostri concittadini possono consegnare gratuitamente i loro veicoli fuori uso al rivenditore finale.
Di conseguenza abbiamo notato - diversamente da quanto si afferma in questa sede, ossia che ciò andrebbe a scapito dell'occupazione - che una serie di piccole imprese si occupa del riciclaggio dei materiali in maniera ottimale.
Alcune imprese hanno assunto un ruolo leader, in quanto riescono a riciclare determinati materiali, fra cui alcuni che non sono ancora stati recepiti nella direttiva.
Ciò significa che stiamo sviluppando un nuovo settore, creando nuovi posti di lavoro, e allo stesso tempo rendiamo un importante servigio all'ambiente.
Io sono favorevole al ritiro a titolo gratuito.
Nel mio paese siamo riusciti a farlo; perché non dovremmo riuscirci anche altrove?
Signor Presidente, onorevoli parlamentari, grazie per questa interessante discussione, ricca di argomentazioni di rilievo.
Vi chiedo di avere la pazienza di sopportarmi per qualche minuto ancora.
Consentitemi di illustrare brevemente alcuni dei principi e dei punti di partenza dai quali ha preso le mosse questa direttiva.
Desidero anzitutto iniziare con alcuni commenti e alcune risposte alle osservazioni più importanti che hanno caratterizzato questa discussione.
In primo luogo, ritengo vadano ribadite alcune fondamentali considerazioni oggettive, già illustrate dall'onorevole Florenz e da altri.
Ciò di cui discutiamo è il fatto che ogni anno, nell'Unione europea, vengano rottamati circa dieci milioni di autovetture, generando così quasi altrettanti milioni di tonnellate di rifiuti.
Ciò equivale a dire che quelle vetture creano circa dieci milioni di tonnellate di rifiuti, il 7 percento dei quali si disperde nell'ambiente.
Per giunta, si tratta di sostanze inquinanti della peggior specie.
Quasi il 10 percento della produzione totale di piombo finisce nelle autovetture, ma vi ritroviamo anche cadmio, cromo, mercurio e altre sostanze altamente pericolose.
Sono cose già note, ma tengo ugualmente a ribadirle all'attenzione di chi mi sta ascoltando.
Si tratta di una delle fonti di rifiuti in più rapida crescita nell'Unione europea.
Sappiamo dell'esistenza di questi rifiuti, sappiamo come smaltirli e, pertanto, non abbiamo scuse di sorta per non agire.
La presente direttiva risponde a tre obiettivi.
In primo luogo, con essa ci proponiamo di abolire l'impiego di metalli pesanti tossici nella produzione di vetture nuove.
In secondo luogo, abbiamo inteso sancire la responsabilità del produttore.
Non si può pensare di continuare a intervenire soltanto alla fine del ciclo di vita dei prodotti; occorre invece evitare di produrre simili quantitativi di rifiuti.
Occorre provvedere a recuperare il massimo quantitativo possibile dei vari componenti di un dato prodotto.
In terzo luogo, ci proponiamo di raggiungere determinati obiettivi di recupero, precisati dalla direttiva.
Sono queste le tre principali finalità della direttiva.
E' indubbiamente un grande spreco di risorse non preoccuparsi di recuperare i materiali presenti nelle autovetture.
Sono soprattutto risorse dei costruttori stessi ad andare sprecate, se non ci occuperemo del ciclo di vita delle autovetture.
Sono state menzionate due problematiche importanti - in realtà ve ne sono ben di più, ma mi limiterò a citarne due fra le più rilevanti.
In primo luogo: chi deve pagare?
In secondo luogo: questa proposta danneggerà la competitività dell'industria automobilistica europea?
Vediamo il primo problema: chi dovrà pagare.
Dalla direttiva emerge che il costo dovrà essere sostenuto principalmente dal produttore, in linea con i principi sanciti dai Trattati in materia di responsabilità del produttore e in ossequio al principio del "chi inquina paga".
E' tuttavia chiaro che questo costo verrà sopportato congiuntamente da costruttori e consumatori.
Abbiamo calcolato che i costi per il recupero delle autovetture rappresentano a stento l'un percento del prezzo di un'autovettura nuova.
Vogliamo forse illuderci che, non adottando la direttiva, questo costo sparirà?
No, si scaricherà sull'ambiente e, a quel punto, il costo per la collettività tutta sarà ben più elevato.
E si presenterà in più avanti nel tempo.
Insomma, non è un costo destinato a scomparire e ciò che noi facciamo ora è chiarire chi ne sia responsabile e come esso vada ripartito.
Stiamo forse parlando di un'industria automobilistica in crisi?
Si tratta di un settore dai magri profitti, da assistere, quindi, risparmiandogli ulteriori gravami?
L'industria automobilistica non è assolutamente in grado di permetterselo?
Il vero scopo perseguito è dunque un peggioramento della competitività dell'industria automobilistica europea?
No, ovviamente!
E' vero piuttosto il contrario!
Ritenete forse che, in futuro, la richiesta di auto ecologiche e parsimoniose nei consumi da parte dei consumatori verrà meno?
Secondo voi, quali saranno le esigenze dei nostri figli e nipoti in materia di autovetture?
Quali saranno i requisiti imposti dal legislatore? Ovviamente il rispetto dell'ambiente, la riciclabilità, l'economicità nei consumi di carburante: insomma, che le autovetture non inquinino!
Soltanto in questo modo si potrà garantire un futuro all'industria automobilistica.
Occorre innescare una dinamica sana, in base alla quale ci si preoccupi del problema dello smaltimento, del reimpiego dei materiali, di farsi concorrenza con veicoli ecologici e dai consumi contenuti.
Il fatto che l'industria automobilistica europea sia già molto avanzata compensa ampiamente la necessità di doversi occupare dell'enorme numero di vetture già in circolazione sulle strade europee.
Non si tratta di un costo insostenibile, né di un problema insormontabile.
Se sapremo innescare simili dinamiche, le forze di mercato e gli interessi commerciali dell'industria automobilistica - ne sono del tutto certa - faranno quanto è in loro potere per assicurare l'instaurarsi di un sistema che tenga conto dei vari aspetti in gioco.
Verrà realizzato tutto quanto occorre, dalle assicurazioni ai sistemi di rottamazione e di recupero adeguati.
Sarà l'industria stessa a far sì che in Europa si registri questa evoluzione.
Non si tratta di un costo insostenibile, ma di un costo che consentirà gradualmente all'industria europea di porsi in prima linea nella produzione di autovetture ecologiche e dai consumi ridotti.
E' un atto dovuto nei confronti dell'ambiente.
I costi non spariscono nel nulla, e neppure i rifiuti.
Se non si farà nulla, a pagare il conto saremo tutti noi, cittadini e contribuenti; e il conto sarà tanto più salato quanto più si attenderà ad agire.
Tutto ciò a guisa di introduzione.
Vorrei fare ora qualche riflessione sulla questione della retroattività.
Calcolando che la durata media di un'autovettura è pari a undici anni, ritengono gli onorevoli parlamentari, o chiunque altro, che si debbano attendere undici anni prima di occuparsi del problema?
Secondo voi, quando si legifera sulle sostanze chimiche, si dovrebbe fare finta di nulla per quelle già immesse sul mercato e legiferare soltanto per le sostanze che verranno prodotte in seguito?
E' ovvio che occorra occuparsi del problema esistente ora, raccogliendo la sfida posta dal parco veicoli già in circolazione.
Insisto, neppure questo è un problema insormontabile: siamo in grado di farvi fronte.
Disponiamo già di un'infrastruttura.
Abbiamo quel che ci occorre per far fronte alla questione delle autovetture fuori uso.
Spero naturalmente che l'esito della votazione odierna sia favorevole.
Desidero inoltre, se non l'ho già fatto, ringraziare l'onorevole Florenz per il duro lavoro che ha dedicato a questa proposta in seno alla commissione per l'ambiente.
Si tratta infatti di un lavoro sotto molti aspetti pionieristico in materia di riutilizzo e di responsabilità del produttore.
Credo per l'ambiente vi saranno sensibili effetti positivi.
Non possiamo continuare a chiudere gli occhi: come ho già detto, disponiamo sia delle cognizioni, sia delle risorse necessarie per far fronte al problema.
A seguito della prima lettura del Parlamento, avvenuta nel 1999, la proposta della Commissione è incappata in una difficile situazione politica in seno al Consiglio.
Poi, a luglio, sotto Presidenza finlandese il Consiglio ha presentato una posizione comune molto equilibrata.
Spetta ora a noi far sì che questo processo legislativo possa concludersi positivamente.
Sono stati presentati 48 emendamenti.
La Commissione ne può accogliere dieci nella loro totalità.
Tre possono invece essere accolti in parte, mentre uno può essere accolto nella sostanza.
Alcuni emendamenti riguardano migliorie già apportate alla proposta della Commissione in occasione della prima lettura, oppure reintroducono nella direttiva parti della proposta iniziale che il Consiglio aveva già stralciato.
Mi riferisco all'emendamento n. 5, con l'eccezione della prima parte, e ai nn.
8, 9 prima parte, 10, 12 terza parte, 15, 16, 20, 22, 24 e 25.
Tutti questi emendamenti possono essere accolti. Gli emendamenti nn.
6 e 21 sono nuovi; la Commissione può accoglierli, così come può accogliere l'emendamento n.
26 seppure con qualche modifica redazionale. Mi preme sottolineare che una parte dei restanti emendamenti presentati su aspetti fondamentali della proposta annacquerebbe abbondantemente il livello di salvaguardia ambientale perseguito dalla posizione comune.
Questi emendamenti non possono pertanto essere accolti.
Tradizionalmente, il Parlamento europeo ha sempre contribuito enormemente a rafforzare la legislazione ambientale in Europa.
Sarebbe per me sorprendente, e demoralizzante, se così non fosse anche oggi.
Posso dirmi estremamente preoccupata da alcuni emendamenti del Parlamento che rimettono in causa i fondamenti stessi di questa proposta.
Ciò riguarda per esempio il phasing out dei metalli pesanti, la responsabilità del produttore e il requisito del recupero.
Tratterò questi emendamenti suddividendoli in gruppi.
Gli emendamenti nn.
4, 11, 12, 13, 28, 30, 32, 37, 42 e 48 hanno per oggetto il phasing out dei metalli pesanti. L'emendamento n.
12 ritarderebbe di almeno un decennio l'entrata in vigore di queste disposizioni. Gli emendamenti nn.
13, 28, 32, 37, 42 e 48 comporterebbero inutilmente l'introduzione di condizioni e di deroghe, con l'effetto di ritardare il processo di sostituzione delle sostanze nocive.
Gli emendamenti nn. 4, 11 e 30 implicherebbero la necessità di separare i metalli pesanti dai rottami prima del loro recupero.
La Commissione ritiene più agevole su piano tecnico la soluzione di phasing out proposta dalla posizione comune.
Gli emendamenti nn. 17, 18, 27, 34, 36, 38, 44 e 45 sono relativi alla responsabilità del produttore.
Il compromesso raggiunto in seno al Consiglio è equo, ma fragile, e la Commissione ritiene che questi emendamenti non potrebbero comunque migliorare tale equilibrio senza al contempo indurre tensioni.
Deploro le polemiche sorte di recente a seguito dell'errato utilizzo di documenti interni della Commissione, polemiche che hanno creato incertezza intorno alla posizione della Commissione in materia.
Tengo a sottolineare che già nel 1997 l'Esecutivo aveva proposto una specifica clausola sulla responsabilità del produttore, e che appoggia del tutto la posizione comune.
Che non impone affatto costi smisurati ai produttori, anzi.
Gli emendamenti nn. 39, 40, 46 e 47 riguardano gli obiettivi quantitativi.
L'elevato livello di protezione cui mira la posizione comune risulterebbe gravemente minato, qualora l'obiettivo previsto per il 2006 in materia di recupero venisse eliminato.
Questi emendamenti, inoltre, renderebbero più complessa la gestione e più difficile il controllo di questi obiettivi.
Desidero inoltre fare un commento - e vi prego di ascoltare attentamente, perché si è trattato di un'argomentazione ricorrente nella discussione - sulla questione delle auto d'epoca o da amatori, di cui agli emendamenti nn. 3, 7, 9 seconda parte e 35.
Questo tipo di veicoli non rientra nella definizione di rifiuti e, pertanto, resta escluso dalla presente direttiva.
Quindi, checché se ne sia detto in questa discussione, motociclette e auto d'epoca non rientrano nel campo della direttiva.
Non riteniamo che gli emendamenti nn. 2 e 14 aggiungano alcunché alla direttiva.
L'emendamento n. 23 implica per la Commissione l'obbligo di adottare norme di qualità in materia di componenti riutilizzabili.
Ma non si tratta di una materia contemplata dalla direttiva.
A tale scopo sarebbe necessaria una direttiva ad hoc del Parlamento europeo e del Consiglio. Gli emendamenti nn.
29, 31 e 41 annacquerebbero i requisiti posti in materia di autodemolizioni. In particolare, gli emendamenti nn.
31 e 41 rischiano di pregiudicare la possibilità di recuperare plastiche, pneumatici e cristalli.
Infine, la Commissione non è in grado di accogliere gli emendamenti nn. 1 e 33, per ragioni di chiarezza giuridica, né l'emendamento n.
19, ritenuto superfluo a questo stadio.
L'emendamento n. 43, infine, non rientra nel campo di applicazione della direttiva.
Grazie, signora Commissario.
La discussione è chiusa.
La votazione si svolgerà di seguito.
VOTAZIONI
Onorevole McNally, a livello generale, sono anch' io preoccupata per i problemi sempre più frequenti posti dalle traduzioni.
Vedrò con i servizi come rimediare.
(Il Parlamento approva la risoluzione)
Relazione (A5-0011/2000) dell' onorevole Langen a nome della delegazione del Parlamento al comitato di conciliazione, concernente il progetto comune, approvato dal comitato di conciliazione, di decisione del Parlamento europeo e del Consiglio che adotta un programma pluriennale per promuovere le fonti energetiche rinnovabili nella Comunità - ALTENER (C5-0333/1999 - 1997/0370(COD))
(Il Parlamento approva il progetto comune)
Relazione (A5-0010/2000) della onorevole Ahern a nome della delegazione del Parlamento al comitato di conciliazione, concernente il progetto comune, approvato dal comitato di conciliazione, di decisione del Parlamento europeo e del Consiglio che adotta un programma pluriennale per la promozione dell' efficienza energetica - SAVE (C5-0334/1999 - 1997/0371(COD))
(Il Parlamento approva il progetto comune)
Relazione (A5-0009/2000) dell' onorevole Graça Moura a nome della delegazione del Parlamento al comitato di conciliazione, concernente il progetto comune, approvato dal comitato di conciliazione, di decisione del Parlamento europeo e del Consiglio che istituisce uno strumento unico di finanziamento e di programmazione a favore della cooperazione culturale (programma «Cultura 2000») (C5-0327/1999 - 1998/0169(COD))
(Il Parlamento approva il progetto comune)
Raccomandazione per la seconda lettura (A5-0006/2000) della commissione per l' ambiente, la sanità pubblica e la politica dei consumatori, sulla posizione comune del Consiglio in vista dell' adozione della direttiva (8095/1/1999 - C5-0180/1999 - 1997/0194(COD)) del Parlamento europeo e del Consiglio concernente i veicoli fuori uso (Relatore: onorevole Florenz)
(La Presidente dichiara approvata la posizione comune così modificata)
Relazione (A5-0007/2000) della onorevole Berger a nome della commissione giuridica e per il mercato interno, concernente la proposta di direttiva del Parlamento europeo e del Consiglio sulle condizioni di trasferta dei lavoratori dipendenti cittadini di uno Stato terzo nell' ambito di una prestazione di servizi oltrefrontiera (COM(1999)0003 - C5-0095/1999 - 1999/0012(COD))
(Il Parlamento approva la risoluzione legislativa)
Relazione (A5-0012/2000) della onorevole Berger a nome della commissione giuridica e per il mercato interno, concernente la proposta di direttiva del Consiglio che estende ai cittadini di un paese terzo stabiliti all' interno della Comunità la libertà di prestare servizi oltrefrontiera (COM(1999)0003 - C5-0050/2000 - 1999/0013(CNS))
(Il Parlamento approva la risoluzione legislativa)
Relazione (A5-0003/2000) dell' onorevole Marinho a nome della commissione giuridica e per il mercato interno
I. sul progetto di decisione del Consiglio recante modifica della decisione 88/591/CECA, CEE, Euratom che istituisce un Tribunale di primo grado delle Comunità europee (5713/1999 - C5-0020/1999 - 1999/0803(CNS))
e
II. sul progetto di decisione del Consiglio recante modifica della decisione 88/591/CECA, CEE, Euratom che istituisce un Tribunale di primo grado delle Comunità europee (9614/1999 - C5-0167/1999 - 1999/0805(CNS))
(Con votazioni successive, il Parlamento approva le due risoluzioni legislative)
Relazione (A5-0022/2000) dell' onorevole Brok a nome della commissione per gli affari esteri, i diritti dell'uomo, la sicurezza comune e la politica di difesa, concernente la proposta di decisione del Consiglio sulla concessione di un' assistenza finanziaria eccezionale della Comunità al Kosovo (COM(99)0598 - C5-0045/2000 - 1999/0240(CNS))
Signora Presidente, vorrei solo segnalare che nella procedura non è stato consentito né presentare né, conseguentemente, votare emendamenti in commissione.
Non so se questo sia regolare, perciò la invito a verificare la correttezza della procedura che è stata seguita prima che questo provvedimento giungesse all' Aula.
Prendo atto della sua osservazione, onorevole Speroni.
(Il Parlamento approva la risoluzione legislativa)
Relazione (A5-0018/2000) degli onorevoli Dimitrakopoulos e Leinen a nome della commissione per gli affari costituzionali concernente la convocazione della Conferenza intergovernativa (14094/1999 - C5-0341/1999 - 1999/0825(CNS))
(Il Parlamento approva la risoluzione)
Proposta di risoluzione comune sulle negoziazioni di governo in Austria
Signora Presidente, anche in questo campo ci sono alcuni problemi di traduzione.
Come punto di partenza viene presa la versione in lingua inglese.
Tanto per fare un esempio, sia nella versione in lingua olandese sia in quella in lingua tedesca, ai paragrafi 4 e 5 non è riportata l'espressione utilizzata nella versione inglese e che qui cito: "in so far as".
Pertanto invito a prendere come testo di partenza la versione in lingua inglese.
Grazie onorevole Van Velzen.
Farò anche a lei la stessa osservazione che ho fatto poco fa alla onorevole McNally.
Sono molto preoccupata per questi problemi di traduzione che purtroppo constatiamo sempre più spesso, e posso assicurarle che ce ne occuperemo davvero molto seriamente.
In ogni caso, naturalmente è sempre la versione originale che fa fede.
Signora Presidente, il gruppo del partito del socialismo europeo propone il seguente emendamento orale, che mi accingo a leggere in inglese essendo questa la lingua della risoluzione.
"Condemns Mr. Haider for his insults towards certain EU Member States and their leaders in the last few days in statements, which Foreign Minister Schüssel has failed to condemn."
(Più di dodici deputati si alzano) (Il Parlamento approva la risoluzione)
DICHIARAZIONI DI VOTO
Relazione McNally (A5-0082/1999)
- (FR) Mi congratulo per questa eccellente relazione sulla comunicazione "Donne e scienza" !
La Commissione propone in questo documento di stimolare il dibattito per promuovere una maggiore partecipazione delle donne alla ricerca europea.
Questo obiettivo merita tutto il nostro sostegno.
In realtà, le spese in materia di ricerca e tecnologia rappresentano un' importante quota del bilancio dell' Unione europea, dopo quelle destinate all' agricoltura e ai Fondi strutturali.
I vari programmi quadro hanno reso possibile non soltanto lavori scientifici di elevata qualità, ma anche una cooperazione innovativa tra i ricercatori dei diversi Stati membri.
Tuttavia, poche sono le donne che operano nelle discipline scientifiche, nonostante i buoni risultati che ottengono durante gli studi.
E' inammissibile che continui questa sottorappresentazione delle donne.
Per questo accolgo con soddisfazione le proposte della Commissione europea.
L' obiettivo del suo documento è di concentrarsi sulle iniziative da avviare a livello comunitario e in modo più specifico attraverso il quinto programma quadro di ricerca e di sviluppo tecnologico (PQRST), iniziativa che ovviamente approvo.
Nei prossimi anni si tratterà di aumentare la partecipazione delle donne fino a giungere ad una percentuale del 40 percento di donne nelle borse di studio Marie Curie, nelle assemblee consultive e nei panel di valutazione dell' insieme del quinto programma quadro RST.
A tal fine, occorrerà migliorare il dibattito e lo scambio di esperienze tra i vari Stati membri, costituire una struttura di coordinamento per la realizzazione di un sistema di sorveglianza "Donne e scienza" in seno al V PQRST, destinato in particolare a raccogliere e diffondere le statistiche elaborate nell' ambito della realizzazione del PQRST sui tassi di partecipazione delle donne alle attività di ricerca.
Del resto, come la relatrice, penso che debbano essere condotti studi per analizzare i motivi della discrepanza tra il numero di donne che si laureano in discipline scientifiche e quelle che riescono ad esercitare una professione in tali discipline.
Un' analisi migliore degli ostacoli incontrati dalle donne consentirà di elaborare una strategia per eliminarli.
Dovremo mobilitare le numerose reti di scienziate esistenti e assicurarci il loro aiuto per formulare una politica comune per la ricerca.
Il Parlamento europeo continuerà a seguire con attenzione la realizzazione del V PQRST per quanto riguarda la promozione delle donne e a formulare idee per l' orientamento del V PQRST.
In materia di scienza e ricerca, e in tutte le altre politiche dell' Unione europea, dobbiamo integrare la prospettiva di genere per mettere fine alle discriminazioni strutturali che impediscono alle donne di concorrere ad armi pari sul mercato del lavoro.
La Commissione europea, nella sua comunicazione "Donne e scienza" , annuncia la lodevole intenzione di mobilitare le donne al fine di arricchire la ricerca europea.
E' un bene e ne siamo lieti.
E' un dato di fatto che sono troppo poche le donne che partecipano ad attività di ricerca nell' Unione europea.
Sappiamo che possiamo cambiare questa situazione di sottorappresentazione delle donne nel settore scientifico solo mediante una politica di orientamento scolastico che incoraggi sistematicamente la diversificazione delle scelte professionali delle giovani e, dopo il conseguimento del diploma, mediante azioni positive a livello professionale.
Detto questo, alcuni colleghi si sono accalorati perché, nella relazione della commissione per i diritti della donna che abbiamo votato, c' è un punto ambiguo, che taluni interpretano come la fissazione di una quota del 40 percento di donne nella ricerca europea.
Non si tratta ovviamente di questo, perché una tale quota sarebbe inverosimile e, del resto, la relazione non fissa scadenze entro le quali essa dovrebbe essere raggiunta.
Per placare gli animi e rassicurare i colleghi, ho presentato un emendamento alla risoluzione nel quale si prende atto che la Commissione, nella sua comunicazione, si impegna a fare sforzi significativi per accrescere la partecipazione delle donne ai programmi di ricerca comunitari, il che è di per sé lodevole.
Per quale motivo non dovremmo dare rilievo al fatto che la Commissione ha scritto testualmente che considera essenziale puntare ad un tetto minimo del 40 percento di partecipazione delle donne in tutti gli stadi della realizzazione e della gestione dei programmi di ricerca?

Non si tratta di una quota, bensì di una dichiarazione di intenti del tutto legittima da parte della Commissione, nella misura in cui riguarda i suoi programmi, non quelli promossi dagli Stati membri i quali - diciamocelo! - farebbero bene a seguire per una volta il buon esempio della Commissione e ad adottare una linea di condotta simile nell' ambito dei propri programmi di ricerca.

E' un risultato positivo che il dibattito sulla relazione della onorevole McNally, che mira ad agevolare la partecipazione delle donne ad attività scientifiche e di ricerca, abbia suscitato un notevole consenso.
A questo proposito, è di fatto auspicabile che la nozione di pari opportunità si traduca più concretamente nella realtà quotidiana. Non potrei che rallegrarmi dell' attuazione di una politica che contribuisse a soddisfare le legittime aspirazioni delle donne: beneficiare di uguali condizioni di accesso agli studi scientifici, ottenere posti di responsabilità che siano realmente corrispondenti alla loro preparazione e alle loro capacità, veder mettere in atto rapidamente misure di accompagnamento che consentano loro di conciliare vita familiare e vita professionale.
Ma questa politica necessaria, realistica e pragmatica, che dovrà cercare di eliminare gli ostacoli concreti individuati come cause indiscutibili di disuguaglianza, deve ad ogni costo, a nostro parere, nascere dalla nozione di complementarietà che, sola, può giustificare una politica volontaristica in materia.
E' nel rispetto di tali valori che tengano veramente conto delle differenze, e non su un postulato di uguaglianza dei sessi - che racchiude in sé le proprie contraddizioni - che dobbiamo concentrare la nostra riflessione e le azioni future.
Non vi è alcun motivo per lasciarsi guidare dalla facilità di una politica quantitativa fondata sulle quote - contraria alla nozione di cittadinanza alla quale alcuni deputati del gruppo UEN si sentono particolarmente vicini - e le cui conseguenze prevedibili avrebbero un effetto opposto a quello che la relazione della onorevole McNally sembra perseguire, ossia la partecipazione delle donne alle attività di carattere scientifico e di ricerca in conformità alle loro capacità.
Infatti, le donne dimostreranno di volere lo sviluppo delle loro carriere professionali e riusciranno a modificare gli equilibri, ancora troppo sfavorevoli nei loro confronti, solo se avranno la possibilità di dimostrare i loro meriti effettivi mediante l' eliminazione della maggior parte degli ostacoli legati alla specificità della loro condizione, e non nell' ambito di un conflitto nel quale darebbero l' impressione di prendersela con i privilegi degli uomini.
Dal momento che il Parlamento europeo ha scelto di votare un testo che fa esplicito riferimento alla politica delle quote (che la mia relazione per parere aveva cercato di denunciare con vigore) e malgrado gli orientamenti generali che in gran parte condivido, non potevo che astenermi al momento del voto della relazione della onorevole McNally.
Seconda lettura relazione Florenz (A5-0006/2000)
Signora Presidente, onorevoli colleghi, oggi abbiamo votato in seconda lettura gli emendamenti relativi alla direttiva sui veicoli fuori uso.
Io ho respinto l'intera direttiva, anche perché l'emendamento n. 34 concernente l'articolo 12 e gli emendamenti inerenti all'articolo 5/4 non hanno ottenuto una maggioranza sufficiente in Parlamento.
Io provengo da un paese nel quale viene prodotto il 50 percento del parco veicoli dell'Unione europea; il ritiro gratuito dei veicoli fuori uso è eccessivamente oneroso ed inaccettabile.
A mio giudizio, in tal modo si impone un onere considerevole al mercato del lavoro a causa dei costi che ricadono sulle aziende del settore.
Ciò non è opportuno in un'Unione europea dove discutiamo quotidianamente dei problemi legati all'occupazione.
Ritengo che ciò costituisca un grave errore e che, in linea di massima, non s'inquadri nel nostro sistema giuridico.
Per tale motivo, a mio parere, la direttiva così com'è non appare accettabile.
Signora Presidente, desidero formulare alcune osservazioni sulla relazione Florenz.
Penso che la votazione abbia dimostrato che la posizione comune del Consiglio è stata, sì, indebolita, ma fortunatamente i grandi gruppi politici - soprattutto i rappresentanti tedeschi dei grandi gruppi politici - non sono riusciti a distruggere il nucleo centrale della direttiva, ossia la responsabilità dei produttori.
Purtroppo si è svuotata di contenuto una valida politica ecologica dei flussi di materiali, introducendo la valutazione obbligatoria dei rischi collegati a sostanze i cui effetti nocivi per la salute sono già noti da anni.
Sappiamo che piombo, mercurio, cadmio e cromo esavalente comportano un alto rischio tossico e sanitario, e in numerose direttive comunitarie si è riusciti a limitarne l'uso anche senza imporre un'analisi dei rischi.
In questo caso, purtroppo, il Parlamento europeo si è inchinato dinanzi agli interessi dell'industria.
Mi compiaccio tuttavia che non sia stato possibile raggiungere una maggioranza per quanto riguarda gli emendamenti proposti dagli onorevoli Florenz, Lange ed altri, che hanno cercato di cancellare la responsabilità dei produttori e di addebitare esclusivamente ai consumatori i costi connessi ad uno smaltimento ecocompatibile dei veicoli fuori uso.
A mio giudizio, si è trattato di un tentativo vergognoso e mi rallegro che non sia andato a buon fine; sono lieta che il tentativo promosso da un grande governo e dai deputati di un grande Stato membro, di piegare il voto del Parlamento agli interessi delle proprie industrie nazionali, non abbia raccolto attorno a sé una maggioranza di voti favorevoli.
Signor Presidente, nonostante abbia trascorso gran parte della mia esistenza alla guida di auto veloci, sono pienamente d' accordo con l' onorevole collega Florenz, il quale afferma che nella direttiva sui veicoli fuori uso si dovrebbe inserire una clausola per sottolineare che tale direttiva non si applica alle auto d' epoca.
Questi gioielli non sono dei catorci.
Ecco perché ho votato a favore degli emendamenti.
Anche l' età delle auto d' epoca non può essere definita, perché ci sono molte differenze tra le diverse normative nazionali.
Queste automobili, storicamente così importanti, dovrebbero essere salvaguardate per le generazioni future.
Non possiamo poi dimenticare gli appassionati delle auto d' epoca, che solo in Finlandia sono oltre 50.000.
Il loro silenzioso, ma sempre prezioso, contributo storico-culturale è estremamente importante.
La trattazione parlamentare di questo tema è stata quantomeno sconcertante.
Prima del voto in Plenaria sono stati presentati ulteriori emendamenti già bocciati in commissione.
Nella situazione di divisione venutasi pertanto a creare, riteniamo che il testo redatto dal Consiglio rappresenti la migliore soluzione.
Una direttiva in questo ambito è necessaria e, pertanto, preferiremmo evitare una difficile procedura di conciliazione.
La direttiva sui veicoli fuori uso costituirà un esempio per la futura legislazione.
E' quindi essenziale che la responsabilità del produttore sia sancita chiaramente: non può essere messa a repentaglio in alcun caso.
Il Parlamento esamina oggi, per l'ultima volta, il testo sui veicoli fuori uso e sulla loro destinazione, cioè la rottamazione; un'intenzione lodevole nei confronti del nostro ambiente.
Vi sono però in questo testo due elementi fondamentali che esigono un'attenta considerazione.
Innanzitutto, gli oneri finanziari di questa rottamazione.
Dobbiamo accertarci che a pagare non sia sempre lo stesso, cioè il proprietario del veicolo; egli infatti è già abbastanza tassato per questo veicolo che, dal punto finanziario, è un vero pozzo senza fondo.
Recentemente abbiamo parlato del principio "chi inquina paga"; applichiamolo dunque con serena razionalità, senza distorsioni ideologiche e senza mancare l'obiettivo.
L'altro punto fondamentale che dobbiamo ritrovare in questo testo è di prevedere l'esclusione delle auto d'epoca dal suo campo di applicazione.
Qualcuno potrebbe dire che non è necessario metterlo per iscritto poiché è evidente, ma personalmente terrei ad includere questa clausola; infatti è nell'interesse di tutti adottare testi privi di ambiguità.
Votiamo quindi questi emendamenti per tutelare questi gioielli dell'industria automobilistica; le auto d'epoca testimoniano di una cultura e di una passione che devono essere riconosciute e rispettate dall'Europa, altrimenti rischiamo di perdere le nostre peculiarità.
Fra i testi europei gli esempi non mancano; è noto che le imprecisioni e le ambiguità provocano aspri contenziosi o lunghi dibattiti; basta ricordare il caso delle direttive 79/409 e 92/43.
La precisione dei testi rappresenta una garanzia e una sicurezza giuridica per coloro che li applicheranno nella realtà quotidiana o li vivranno in prima persona.
Il deputato europeo non ha la vocazione di produrre contenziosi né di fornire ai giudici l'occasione per avviare procedure giudiziarie; in tal caso infatti non adempirebbe il proprio compito.
Al contrario, deve adottare testi trasparenti per limitare al massimo i contenziosi.
Il fatto che la relazione Florenz abbia suscitato tanto scalpore è dimostrato dalla potente macchina messa in moto dalle lobby, sia da quella dell'industria sia da quella degli ambientalisti.
Deploro che i costruttori abbiano tempestato il Parlamento europeo e il Consiglio con una serie di argomentazioni che non avevano nulla a che vedere con il problema o addirittura erano false.
Mi permetto di dirlo perché mi sono preso la briga di fare un'indagine sul campo e di acquisire informazioni anche tra aziende che si occupano della rottamazione dei veicoli e che si stanno dedicando con notevole successo al riciclaggio dei componenti automobilistici; esse mi hanno fatto presente, ad esempio, che gli argomenti concernenti la mancanza di sicurezza sono del tutto infondati.
Quest'oggi la lobby dell'industria automobilistica non è riuscita a raggiungere il suo obiettivo e me ne rallegro.
La direttiva rimane tuttora valida.
Spero che nell'ambito della procedura di conciliazione si giunga ad un risultato eccellente e che l'impegno a favore di un migliore ambiente di vita abbia il sopravvento sulle irragionevoli pretese dell'industria.
Il mio partito si è opposto a questa misura e agli emendamenti proposti.
Nella vita ci sono poche cose più sicure delle tasse, della morte e dell'inquinamento.
Ma altrettanto certo è il fatto che alcune direttive ambientali dell'Unione europea, nonostante le intenzioni lodevoli, non riescono a raggiungere gli obiettivi che si sono prefisse.
Quando si parla di inquinamento, tutti dicono di volerlo combattere; ma da qui a credere che una certa misura, solo perché destinata a combattere questo male, sia necessariamente giusta, ce ne corre.
E questa direttiva, come molte altre relative alle questioni ambientali, non è affatto efficace.
Come spesso accade, essa istituisce l'ennesima gigantesca struttura burocratica che invece di controllare il problema, servirà solamente a creare posti di lavoro per i funzionari, e costerà un bel po' di denaro all'industria automobilistica e ai consumatori.
Quel che è certo è che non risolverà niente; è una grossa mazza che non riesce neppure a colpire una nocciolina.
Nessuno, per lo meno nel mio partito, potrebbe negare che occorre promuovere il riciclaggio dei materiali, ma il modo migliore per farlo è lavorare in linea con il mercato, e non creare un altro mostro burocratico.
Un modo più appropriato per incoraggiare il riciclaggio potrebbe essere quello di tassare i produttori che non aumentano le quantità di materiale riutilizzabile dei loro veicoli, di promuovere le società di riciclaggio del settore privato fornendo loro un pacchetto di incentivi fiscali e aiutandole a rispettare le norme ambientali, e di incentivare l'impiego di materiali riciclati.
Naturalmente questi sono i settori in cui l'Unione europea non ha alcuna giurisdizione, né deve averla.
Tuttavia, in assenza di tali poteri, l'UE non dovrebbe cercare di introdurre, in alternativa, misure meno efficaci, ma consentire invece agli Stati membri di sviluppare le loro strategie evitando di interferire quando ciò non è richiesto e non apporta alcun beneficio.
Relazione Berger (A5-0007/2000)
Con questa proposta di direttiva si mira a stabilire le condizioni di trasferta dei lavoratori dipendenti cittadini di un paese terzo nell'ambito di una prestazione di servizi oltre frontiera.
Il fatto è che i cittadini di paesi terzi che hanno un titolo regolare di soggiorno all' interno di uno Stato membro non usufruiscono del diritto alla libera circolazione all'interno dell'Unione europea.
Finora vigono severe restrizioni per quanto concerne la libera circolazione dei lavoratori extracomunitari nell'Unione europea.
Pertanto è positivo che ora si agevoli la circolazione dei lavoratori nell'Unione europea anche quando si tratta di cittadini di paesi terzi.
Ad ogni modo la proposta di direttiva mira soltanto a permettere gli spostamenti in un altro Stato membro in regime di trasferta, per conto di un datore di lavoro con sede nel paese in cui il lavoratore ha la residenza abituale; di conseguenza la possibilità di circolazione è limitata al periodo della trasferta ed esclusivamente allo Stato membro per il quale è stata prevista la trasferta.
Ciò significa che la proposta in esame non si preoccupa in primo luogo di risolvere il problema della circolazione di questi lavoratori, ma punta soltanto a creare condizioni migliori per le imprese fornitrici di servizi.
Inoltre, in nome della semplificazione delle procedure, nella relazione Berger vengono introdotte modifiche assai discutibili, fra cui ad esempio l'istituzione di un sistema comune d'informazione che permetta l'accesso ai documenti rilasciati dalle autorità di un qualsiasi Stato membro.
Relazioni Berger (A5-0007/2000) e Berger (A5-0012/2000)
E' con grandissima soddisfazione che accolgo le due proposte di direttiva che mirano ad agevolare la libera circolazione dei lavoratori cittadini di paesi terzi e, al tempo stesso, la libera circolazione dei servizi.
Essenzialmente, tali proposte introducono la carta CE di prestazione di servizi che, in futuro, consentirà a circa cinque milioni di cittadini di paesi terzi, che risiedono legalmente in uno Stato membro dell' Unione europea, di prestare servizi in altri Stati membri. Questa possibilità è attualmente ostacolata da problemi quali l' ottenimento di visti e di permessi di lavoro.
La prima proposta di direttiva autorizza le imprese con sede in uno Stato membro, che occupano lavoratori dipendenti cittadini di paesi terzi, ad inviarli temporaneamente in trasferta in un altro Stato membro per la prestazione di servizi.
Conformemente ai termini delle disposizioni previste, il datore di lavoro sarebbe tenuto solamente a richiedere una carta di prestazione di servizi per ogni lavoratore interessato.
Ovviamente, per entrare in possesso di tale carta, il lavoratore dovrà risiedere legalmente in uno Stato membro ed essere assicurato da un sistema di previdenza sociale.
La seconda proposta conferisce i medesimi diritti ai lavoratori autonomi cittadini di paesi terzi.
Se in buona sostanza concordo con le proposte della Commissione europea, è pur vero che alcune disposizioni potevano apparire ambigue.
E' per questo motivo che voto a favore degli emendamenti presentati dalla relatrice.
Ciò consentirà di rendere più chiare le disposizioni e di prevenire ogni possibile abuso.
Altri emendamenti sono volti a semplificare le procedure amministrative, per esempio autorizzando gli Stati membri a designare un' unica autorità responsabile del rilascio delle carte.
Una modifica di tale sorta mi pareva indispensabile per evitare le lentezze amministrative che, troppo spesso, frenano la corretta applicazione delle nuove disposizioni.
Non posso che rallegrarmi per l' adozione di queste direttive nella loro versione emendata.
Di fatto non si sarebbe potuto più tollerare che persone legalmente residenti in seno all' Unione europea si scontrassero con tante e tali difficoltà.
Ciò contrasta con il principio fondamentale di non discriminazione sancito nei Trattati istitutivi della nostra Unione.
Relazione Marinho (A5-0003/2000) .
Nutriamo forti riserve sulle proposte di modifica del Consiglio.
Come spiegare che, proprio mentre si chiede di aumentare il numero dei giudici del tribunale di prima istanza (che come sappiamo è oberato di lavoro), allo stesso tempo si propone di ampliare le sue competenze?
Gli effetti della prima misura, di fatto, sarebbero annullati dalla seconda.
Alcuni sostengono che la perfezione non è di questo mondo, ma un breve excursus storico dovrebbe consentire loro di comprendere meglio le nostre riserve.
Il primo gennaio 1995 il Consiglio è ritornato sulla questione dell'aumento del numero dei giudici previsto dall'articolo 17 del Trattato di adesione del 24 giugno 1994.
Nel maggio 1995, durante la fase preparatoria del Trattato di Amsterdam, il tribunale di prima istanza, preoccupato per il costante aumento del numero dei ricorsi, insisteva già sulla necessità di adottare misure specifiche "senza le quali il tribunale non avrebbe più potuto soddisfare al meglio il principio della buona amministrazione della giustizia, e adempiere la missione affidatagli... in tali condizioni la tutela degli imputati ne sarebbe compromessa".
Ora, che cosa è stato fatto ad Amsterdam?
Da questo punto di vista assolutamente niente; al contrario, il carico di lavoro è aumentato ulteriormente, con un'estensione della competenza giurisdizionale comunitaria nel quadro del terzo pilastro.
Converrete inoltre che i testi votati dalla nostra Assemblea si richiamano sempre alla giurisdizione comunitaria, e lo stesso vale per la Carta dei diritti fondamentali che è in corso di elaborazione.
L'aumento del numero dei giudici del tribunale di prima istanza da 15 a 21, e la possibilità di deliberare su alcune questioni in qualità di giudice unico, che è stata riconosciuta di recente, non rappresentano soluzioni reali ma semplici illusioni, concesse di mala grazia, che ci espongono a tardive prese di coscienza.
Queste proposte non sono dunque all'altezza della posta in gioco: riflettono piuttosto una fuga in avanti che, alla fin fine, renderebbe necessario portare l'organico a varie centinaia di giudici.
Non possiamo permetterlo, perché una tale deriva verso un'Europa dei giudici nuoce al buon esercizio della democrazia nei nostri Stati.
I tempi ci sembrano maturi per riflettere a fondo su questo tema, e riportare l'ordine nel sistema giurisdizionale comunitario, in modo da garantire la qualità della giustizia.
La questione è legata alla riflessione in corso sulla gerarchia delle norme e sulla migliore applicazione del principio di sussidiarietà.
La Conferenza intergovernativa che si terrà fra breve non è forse la migliore occasione che ci viene offerta?
Relazione Dimitrakopoulos, Leinen (A5-0018/2000)
Il compito più importante dell'imminente Conferenza intergovernativa consisterà nella riforma dell'Unione in vista del suo ampliamento ai nuovi Stati membri.
Pertanto, riteniamo naturalmente anche noi che il Parlamento debba dare ora il proprio formale assenso all'avvio della Conferenza intergovernativa.
Riteniamo tuttavia che tale Conferenza debba limitarsi ai soli aspetti indispensabili ai fini dell'ampliamento.
E' questa una posizione che abbiamo già affermato nel novembre del 1999; rinviamo pertanto alla nostra dichiarazione di voto del 18 novembre 1999.
Il Parlamento europeo, nel parere che ha poc' anzi adottato in merito all' apertura della prossima Conferenza intergovernativa, rivolge un appello per «l' avvio di un processo costituzionale».
La volontà di andare al di là delle nazioni con un testo giuridicamente superiore è emersa anche dalle prime riunioni del gruppo ristretto incaricato dell' elaborazione di una cosiddetta Carta dei diritti fondamentali - di fatto una Costituzione mascherata.
Essa si esprime, inoltre, nell' incredibile deriva di un Parlamento europeo che oggi vorrebbe - votando una risoluzione - invalidare il risultato di libere elezioni in Austria.
La medesima volontà di ridurre le nazioni al livello di semplici regioni amministrative subordinate traspare da ciascuna delle pagine del parere espresso dalla Commissione in vista della Conferenza intergovernativa.
L' idea cardine ruota attorno alla generalizzazione delle votazioni a maggioranza qualificata; al tempo stesso viene modificato il contenuto della maggioranza qualificata per trasformarla in una doppia maggioranza semplice, degli Stati e delle popolazioni, al fine di accrescere il margine di manovra della Commissione e di ridurre quello degli Stati minoritari.
Per inciso, ai francesi interesserà sapere che la Commissione chiede la modifica dell' articolo 67 del Trattato di Amsterdam, per introdurre il voto a maggioranza oltre alla codecisione con il Parlamento europeo.
Ricordiamo che questo articolo, che riguarda il trasferimento della politica sull' immigrazione alle competenze comunitarie, prevedeva che, per cinque anni, le decisioni sarebbero state prese all' unanimità dal Consiglio e che, solo in un secondo tempo, il Consiglio avrebbe valutato l' eventuale opportunità di modificare il sistema.
In Francia, tanto all' Assemblea nazionale che al Senato, al momento della ratifica, molti parlamentari erano stati rassicurati perché era stato detto loro che, in ogni modo, il Consiglio sarebbe stato libero di scegliere e avrebbe potuto mantenere l' unanimità.
Oggi, invece, lo stesso ministro per gli Affari europei che aveva partecipato alla stesura del Trattato di Amsterdam (e che nel frattempo è divenuto commissario europeo) - il Commissario Barnier - propone di decidere che, nel corso della prossima CIG, il Consiglio lavori su questi temi a maggioranza.
Ecco il genere di dispositivi ai quali dobbiamo continuamente sottostare quando si gioca al gioco dell' integrazione europea con le Istituzioni di Bruxelles.
I francesi devono rendersi conto non soltanto che l' obiettivo di tutte queste manovre è quello di far sparire il loro paese in quanto centro decisionale responsabile, ma che saranno anche utilizzati tutti i mezzi per estorcere il loro assenso.
Se cedono sono perduti perché i loro strumenti di difesa vengono progressivamente aboliti.
I socialdemocratici danesi oggi hanno votato contro la relazione sulla convocazione della Conferenza intergovernativa.
Per noi è fondamentale che questa Conferenza intergovernativa si possa concludere entro la fine del 2000, affinché non siano condizioni formali, quali il peso elettorale al Consiglio dei ministri, la composizione della Commissione e del Parlamento europeo, ad ostacolare l' ampliamento dell' Unione europea.
Per questo siamo stati molto soddisfatti delle decisioni prese su questo tema a dicembre al Vertice di Helsinki.
Un ampliamento troppo ambizioso dell' ordine del giorno in questo momento rischia di ritardare il processo di ampliamento.
E noi non lo vogliamo, per questo abbiamo votato contro.
Siamo tuttavia assolutamente d' accordo con i nostri colleghi sulla necessità di apertura in relazione alla Conferenza intergovernativa, affinché i cittadini sappiano come si svolge il lavoro.
Siamo soddisfatti della decisione, presa a Helsinki, di definire un ordine del giorno limitato per la Conferenza intergovernativa.
La natura della futura Unione europea rappresenta infatti un tema sul quale anche gli Stati che eventualmente vi aderiranno debbono avere influenza e voce in capitolo.
Le elezioni europee del 1999 hanno mostrato con la massima chiarezza che i cittadini non aderiscono alla prospettiva di un'Unione europea sempre più federalista e diretta da Bruxelles.
Con l' apertura della prossima Conferenza intergovernativa, il processo dell' Unione europea torna ad essere d' attualità.
Una volta ancora il dibattito sarà monopolizzato dai Capi di stato e di governo: ciò significa che quindici persone discuteranno e decideranno in segreto delle sorti di più di trecentocinquanta milioni di individui.
Si capisce quindi il perché del disinteresse dei popoli di fronte ad una costruzione europea che viene attuata a loro insaputa e lontano dalle loro preoccupazioni.
Basta guardare l' ordine del giorno della CIG: le istituzioni, l' ampliamento e la difesa autonoma.
In realtà si tratta di rafforzare il potere esecutivo, di sviluppare l'annessione dei paesi dell' Est al liberismo e di rilanciare la militarizzazione dell' Europa aumentando, in particolare, le spese militari.
L' Europa sociale, utilizzata come richiamo dall' Unione europea, è del tutto scomparsa dall' ordine del giorno.
Tutto ciò non fa che legittimare lo sviluppo su scala europea di movimenti sociali di resistenza, desiderosi di imporre una carta sociale che armonizzerebbe dall' alto le principali rivendicazioni dei lavoratori.
Per questi motivi voto contro la relazione.
Ho votato a favore della risoluzione che esprime parere favorevole alla convocazione della CIG in quanto sancisce la filosofia della Presidenza portoghese, sostenuta da una larga maggioranza del Parlamento, volta ad aprire l'ordine del giorno della CIG andando oltre i temi strettamente connessi al riequilibrio dei poteri tra Stati membri grandi e piccoli, come originariamente emerge dalla convocazione del Consiglio di Helsinki.
Purtroppo, dagli argomenti affrontati nelle risoluzioni sulle materie oggetto di revisione a livello del Trattato dell'Unione europea, non è emerso fino ad oggi alcun accenno alla necessità di rivedere l'articolo 7, che tratta della sospensione di uno Stato in caso di violazione grave e persistente dei principi fondamentali dell'Unione europea previsti all'articolo 6.
Come dimostra l'attuale crisi concernente l'Austria, l'Unione europea ha il diritto di difendersi.
Tuttavia, i meccanismi giuridici esistenti nel Trattato sono deboli, di difficile applicazione politica e giuridica, non specificano i poteri delle Istituzioni e non garantiscono un quadro giurisdizionale per un evento di enorme importanza come quello di condannare e sospendere uno Stato membro.
Pertanto ritengo che questo tema debba essere inserito con urgenza nell'ordine del giorno della CIG, in quanto costituisce già di per sé un buon motivo per un'ampia revisione.
Le principali questioni che a nostro giudizio, e in questa fase, sorgono in merito alla convocazione di una Conferenza intergovernativa mirante alla revisione dei Trattati vanno ben più in là della controversia in atto sulla dimensione del relativo ordine del giorno, sull'opportunità di formulare o meno proposte di nuovi argomenti da trattare o sul livello di partecipazione del Parlamento alla CIG.
A nostro parere, questioni importanti riguardano l'opportunità e gli obiettivi perseguiti dalla CIG, così come temi che in essa verranno discussi.
Dubitiamo dell'opportunità perché abbiamo degli obiettivi realmente in vista, anche se forse distanti dal tanto citato adeguamento al previsto ampliamento.
Ciò emerge, in particolare, dai contenuti proposti soprattutto per quanto concerne le questioni non risolte ad Amsterdam - che lasciano supporre la formazione di inaccettabili organi direttivi in futuro - ma anche in merito al secondo e al terzo pilastro, che tendono a configurarsi in direzione di una poco auspicabile militarizzazione dell'Unione europea.
Queste sono alcune delle ragioni principali per cui non condividiamo la proposta di risoluzione in esame.
I laburisti del Parlamento europeo si sono astenuti dalla votazione conclusiva sulla relazione Leinen Dimitrakopoulous.
Il testo è troppo ambizioso, e i laburisti britannici del PE credono che la Conferenza intergovernativa debba principalmente occuparsi delle questioni ancora in sospeso dopo Amsterdam, in modo da prepararsi per l'ampliamento, senza esulare troppo da tali questioni.
Attualmente si sta lavorando sodo alla riforma, e per il momento questa deve rimanere una priorità se si vuole garantire il consolidamento e il rafforzamento delle Istituzioni comunitarie.
Un allargamento dell'agenda e una drastica revisione dei Trattati comporterebbero un rischio di destabilizzazione.
L'elemento chiave del testo, così com'è stato modificato, è la richiesta di una Carta per i diritti fondamentali da accludere ai Trattati.
Secondo noi questo rappresenterebbe un pesante fardello legislativo, mentre sarebbe preferibile avere una dichiarazione politica scritta che illustri ai cittadini quali sono i loro diritti.
Le nostre priorità (i cosiddetti "left-over") devono essere:
il numero e le responsabilità dei Commissari
la ponderazione dei voti nel Consiglio
l'estensione della votazione a maggioranza qualificata in alcuni settori, a vantaggio del Regno Unito e dell'Europa (ma escludendo la modifica dei Trattati, le questioni della difesa, il controllo dei confini e la tassazione), con conseguente estensione della codecisione laddove viene applicata la votazione a maggioranza qualificata.
Oltre a questo, crediamo che la proposta di introdurre il concetto di "flessibilità" e di aumentare la cooperazione non sia appropriata al momento attuale.
Le disposizioni di Amsterdam non sono state verificate sufficientemente, e allargare la possibilità di non partecipare potrebbe indebolire l'Unione europea proprio adesso, quando si parla di ampliamento e ai paesi candidati si chiede di accettare il mercato unico e altre leggi europee.
Per poter influire sull'evoluzione in atto, il Parlamento europeo deve assumere un atteggiamento più costruttivo nei confronti dell'ordine del giorno della Conferenza intergovernativa rispetto alla linea che traspare da questa risoluzione, eccessivamente carica di disappunto e di disfattismo verso la decisione assunta a Helsinki nel dicembre del 1999.
Il Parlamento europeo e la sua commissione per gli affari costituzionali si sarebbero piuttosto dovuti concentrare, con più precisione, su un numero ben delimitato di aspetti non compresi nella decisione di Helsinki, indicando gli elementi ritenuti più urgenti da trattare, fra i quali la questione della pubblica accusa per i reati commessi ai danni delle Istituzioni dell'Unione e dei loro interessi finanziari.
Noi cristianodemocratici svedesi siamo inoltre contrari alla minaccia di ritardare l'ampliamento a Est qualora l'ambito della Conferenza intergovernativa non venisse esteso in modo sostanziale, ben al di là di quanto la Conferenza intergovernativa di Amsterdam ha lasciato irrisolto nel 1997.
Il compito più importante dell'imminente Conferenza intergovernativa consisterà nella riforma dell'Unione in vista del suo ampliamento ai nuovi Stati membri.
Pertanto, ritengo naturalmente anch'io che il Parlamento ora debba dare il proprio formale via libera all'avvio della Conferenza intergovernativa.
Ritengo tuttavia che tale conferenza dovrà limitarsi ai soli aspetti indispensabili ai fini dell'ampliamento.
Quanto al resto, rinvio alla mia dichiarazione di voto del 18 novembre 1999, in cui chiarisco la mia posizione in merito al carattere sovranazionale e alla difesa comune.
Risoluzione comune sull' Austria
Signora Presidente, il gruppo Europa delle nazioni non ha sottoscritto la risoluzione comune PPE/DE-PSE sulla situazione politica in Austria a seguito della formazione in tale paese di un governo di coalizione tra i conservatori e i liberalnazionali di Jörg Haider.
Di fatto, questa risoluzione PPE/DE-PSE plaude all' iniziativa promossa da quattordici Stati membri di esercitare una pressione sull' Austria mediante l' organizzazione di una sorta di boicottaggio diplomatico.
Ciò che ci colpisce maggiormente è che questo intervento comune si fregia dei principi del Trattato come se fosse scritto da qualche parte che, ormai, l' espressione libera e democratica di un popolo può essere annullata dalla volontà dei Capi di governo dei paesi vicini i quali, nella fattispecie, si sono ben guardati dal consultare i rispettivi popoli.
A prescindere dagli eccessi verbali di Jörg Haider - che di fatto condanniamo - gli austriaci hanno fatto una scelta democratica e noi dobbiamo rispettarla.
Ci sembra chiaro che la sinistra del Parlamento europeo, in contatto con la sinistra austriaca, peraltro sconfitta alle elezioni, ha architettato una manovra squisitamente politica richiamandosi al ricordo di un' epoca sinistra, fortunatamente conclusa.
Nonostante l' assimilazione di Haider a Hitler manchi di credibilità, essa ha parzialmente raggiunto il suo scopo facendo vacillare alcuni deputati del PPE-DE.
Al di là di questa manovra politica, ciò che la maggioranza del Parlamento europeo teme più di ogni cosa è che la messa in discussione in Austria di una coabitazione destra-sinistra, che ne ha corrotto la vita politica, si estenda presto al sistema europeo di cogestione, che ha provocato conseguenze altrettanto nefaste.
Per evitare questa messa in discussione tale maggioranza è disposta a tutto, addirittura ad annullare i risultati di libere elezioni, ad istituire una polizia del pensiero, ad instaurare una nuova forma di totalitarismo.
Signora Presidente, a nome dei deputati del Fronte nazionale, del Vlaams Blok e del Movimento Sociale Italiano, pongo questa domanda: chi tira le fila dell' inaudita ingerenza negli affari austriaci alla quale l' Unione europea ha preso parte, in violazione del diritto internazionale, dei Trattati e della morale?
L' isteria è spontanea?
E' il frutto di pura stupidità o, più verosimilmente, di una strategia precisa, la medesima ovunque nel mondo?
Chi impone la propria volontà alle nazioni europee pretendendo di impedire loro di decidere del proprio destino?
Qualche alleanza occulta?
Il governo di Washington? Quello israeliano?
Oppure i loro portavoce socialisti che, in quest' Aula, hanno la sfrontatezza di imporci i loro valori?
Quali sono dunque i valori di questi socialisti, che hanno costruito la loro fortuna elettorale nel secolo scorso illudendo i diseredati con l' idea di una maggiore giustizia sociale, e che oggi non sono altro che il partito dei funzionari protetti, dei sindacalisti e del capitalismo di Stato?
Quali sono i valori del partito socialista belga che si barcamena tra scandali di pedofilia e di corruzione, passando attraverso quelli di Vandam, come lo scandalo Agusta?
Quali sono i valori del partito socialista francese che ha ricattato tutti i comuni in cui deteneva la maggioranza negli affari Urba, Sages, Graco?
I più alti dignitari del partito di François Mitterand (decorato con l' onorificenza Francisque dal maresciallo Pétain) vengono ancora sorpresi con le mani nel sacco mentre vivono con larghezza grazie ad appropriazioni indebite di denaro pubblico destinato all' assistenza sanitaria degli studenti.
Non parlerò della corruzione del Partito Socialista Italiano perché non si spara a un' ambulanza, e ancor meno a un carro funebre.
Parlerò invece del Partito socialista spagnolo che si è da poco alleato con i macellai di Albacete, che regola i suoi conti con i nazionalisti baschi mediante l' intervento per procura di killer professionisti.
Parlerò del Partito socialista tedesco che pretende di elargirci lezioni sulla seconda guerra mondiale, un partito che apparteneva all' Internazionale socialista, come i suoi omologhi erano nazional-socialisti, sempre al passo d' oca, il partito delle Waffen-SS...
(La Presidente toglie la parola all' oratore)
Signora Presidente, la risoluzione mi ha posto un grave problema e alla fine ho deciso di astenermi dal voto per diversi motivi.
Pur essendo favorevole all'emendamento del gruppo dell'EDD che si oppone all'interferenza, da parte dell'Unione europea, nella formazione dei governi degli Stati membri, sono stata costretta ad astenermi in quanto esso proseguiva condannando xenofobia, razzismo eccetera, e ho pensato che ciò potesse essere mal interpretato.
Mi chiedo però se tutto questo sia ragionevole.
Innanzitutto c'è la questione del tentativo di combattere l'intolleranza con l'intolleranza, delle conseguenze a lungo termine e così via.
Mi chiedo se la reazione dell'Unione europea alla formazione del governo austriaco sia stata veramente opportuna e mi domando quali ripercussioni avrà sull'opinione pubblica di quel paese.
Attualmente sembra che l'opposizione dei governi di altri paesi abbia avvantaggiato il partito di Haider.
Persino l'America ha detto che sta valutando se interrompere le relazioni diplomatiche, e ci chiediamo se ciò andrà ad alimentare ulteriormente la xenofobia e i partiti e le persone che la appoggiano.
Penso che si dovrebbe procedere con estrema cautela.
Se si vuole combattere la xenofobia e il razzismo, come credo si debba fare, occorre cercarne le radici.
Occorre capire chi sono le persone che votano per questi partiti e ricercare le cause della situazione.
Questa è una situazione che a gran parte degli eurodeputati non piace, ma occorre essere cauti nell'approccio da adottare se non si vuole ottenere l'effetto contrario a quello desiderato.
Signora Presidente, onorevoli colleghi, respingo con fermezza qualsiasi dichiarazione, manifestazione o sentimento di xenofobia o di razzismo.
Difendo con energia il patrimonio dei diritti dell'uomo e dello Stato di diritto, come quello europeo, ma per questa stessa ragione mi dissocio dalle azioni insensate avviate dalla Presidenza (purtroppo portoghese) in un'autentica esaltazione istituzionale in nome di altri 14 Stati.
Questo non è il modo per combattere gli estremismi, anzi può addirittura dar loro una mano.
La cascata di affermazioni confuse e precipitose riversata sull'Austria mescola tutto in maniera squilibrata, turba molto i cittadini in buona fede e comporta dei rischi che non sono stati presi in considerazione.
Vi è una contraddizione insanabile nelle posizioni assunte in nome della difesa dei diritti dell'uomo e dello Stato di diritto, ma che allo stesso tempo offendono gli austriaci, per quanto riguarda i diritti fondamentali, e calpestano le regole alla base dello Stato di diritto, nella fattispecie le norme sancite dai Trattati.
Che cosa vogliamo in fin dei conti in vista di una CIG?
Un'Europa a 27, a 14 o con un numero ancora inferiore di Stati membri?
Siamo favorevoli ad un'Europa, un'Europa che rispetti tutti i passi che abbiamo compiuto per giungere fino a questo punto, un'Europa che osservi i Trattati e il diritto, un'Europa in cui non sia presente l'Austria.
Occorre dirlo chiaramente!
Signora Presidente, è per me motivo di piacere e orgoglio che il Parlamento abbia condannato, a larghissima maggioranza, la formazione della coalizione austriaca che comprende anche il Partito della libertà di Haider.
Haider ha dimostrato in passato, sia con le parole che con i fatti, di meritare di essere escluso dal normale dibattito democratico.
Non solo è un ammiratore di Adolf Hitler, ha elogiato le Waffen-SS e si è rifiutato di condannare un attentato terroristico che ha ucciso quattro rom, ma quando faceva parte del governo regionale della Carinzia ha cercato di interrompere gli aiuti alla minoranza slovena in Austria e agli immigrati.
Alcuni hanno detto che non è giusto interferire nella politica austriaca, ma hanno torto perché i Trattati dell'Unione europea ci obbligano a tutelare i diritti fondamentali.
Alcuni hanno detto che dobbiamo accettare il risultato di un'elezione democratica, ma un'elezione democratica non rende democratici coloro che minacciano la democrazia.
Esiste il tragico monito dell'Olocausto, della morte di 6 milioni di ebrei, per coloro che avevano sostenuto gli stessi argomenti in relazione alla Germania degli anni '30.
Ma non dobbiamo condannare Haider per la sua ambizione.
Il lupo perde il pelo, ma non il vizio.
I veri colpevoli sono i cristianodemocratici austriaci che si comportano come uccelli da richiamo e fanno riemergere una minaccia per l'Europa che pensavamo fosse stata debellata a Berlino nel 1945.
Signora Presidente, abbiamo appena approvato una risoluzione che condanna i precedenti di xenofobia e razzismo del Partito della libertà austriaco di Jörg Haider. La risoluzione appoggia ogni iniziativa, da parte dei nostri governi, volta all'interruzione delle relazioni politiche con qualsiasi governo di cui Haider faccia parte, e sostiene i gruppi antirazzisti all'interno della maggioranza democratica del popolo austriaco.
Sappiate che, permettendo la formazione di questa coalizione, daremmo legittimità all'estrema destra, direttamente in contraddizione con i principi della pace e della riconciliazione che ci accomunano nell'Unione europea, e questo è inaccettabile.
Questi sono i valori che chiediamo di condividere a coloro che vogliono entrare a far parte dell'Unione.
Il Parlamento europeo chiede alla Commissione di verificare che in Austria non venga avviata alcuna iniziativa razzista, e minaccia di sospendere l'Austria dall'Unione europea se ciò dovesse accadere.
Sono orgoglioso di dare il mio sostegno a questa risoluzione.
Anche se la nostra proposta di annullare tutti gli inviti, qui al Parlamento europeo, ai rappresentanti del governo austriaco non è stata approvata quest'oggi, vorrei far presente che porteremo avanti tale proposta in modo da far sì che questo Parlamento faccia quanto possibile, nel limite dei suoi poteri, per opporsi al ritorno dei neonazisti in un governo europeo.
Intervengo molto brevemente, signora Presidente.
Io rispetto la volontà del Parlamento così come si è manifestata, ma devo anche dire che l' autodeterminazione dei popoli non può essere messa in discussione neppure dal Parlamento europeo.
Il documento è ingiusto nei confronti dei colleghi austriaci, sia deputati nazionali che deputati europei, e puzza lontanamente di gelosia e di interessi politici, ma anche di affari.
Non mi pare che si curi il disinteresse dei cittadini verso l' Europa con questi segnali.
E' stato fatto un regalo ingiustificato all' estrema destra austriaca.
Ho molto apprezzato la posizione dei radicali italiani; dico questo mantenendo netta la diversità, storica e sostanziale, fra liberali italiani e liberali austriaci.
Da molti anni sono impegnato con le parole e con i fatti nella lotta antifascista, nella lotta per la parità di diritti e nella lotta contro la xenofobia.
Quello che è successo recentemente, in primo luogo le minacce del Consiglio dei ministri, poi le minacce del Presidente Prodi al Commissario austriaco e infine questa risoluzione non mi trovano tuttavia d' accordo.
Non ho potuto votare a favore di questa risoluzione, anche se sono d' accordo con molte delle sue premesse.
In primo luogo, siamo in presenza di una minacciosissima miscela di potere, arroganza e impotenza da parte dell' Unione europea.
Non solo queste decisioni sono in contrasto con il Trattato e attribuiscono agli organi dell' Unione più potere di quanto effettivamente a loro spetti, ma la cosa peggiore è che avranno un effetto controproducente.
Non indeboliranno Haider e l' FPÖ, al contrario li rafforzeranno.
Otteniamo l' esatto contrario di quello che vogliamo.
Non si combattono in questo modo il razzismo e le derive reazionarie.
.
(DA) I membri del partito danese Venstre deputati al Parlamento europeo ritengono sia importante che il Parlamento, in occasione dell' approvazione di oggi, NON abbia appoggiato le sanzioni diplomatiche dei quattordici Primi ministri nei confronti dell' Austria.
Per questo, i membri del partito Venstre deputati al Parlamento hanno sostenuto la decisa disapprovazione di qualsiasi forma di xenofobia in Austria e altrove, espressa dalla decisione liberale.
Riteniamo sia di fondamentale importanza che le nuove disposizioni del Trattato di Amsterdam vengano utilizzate, se necessario, affinché un paese che con le proprie azioni viola i diritti civili fondamentali, operando discriminazioni o atti simili, sia privato del diritto di voto al Consiglio dei ministri dell' Unione europea (articolo 7).
La partecipazione del Partito della libertà al governo austriaco rappresenta uno sviluppo pericoloso per lo scenario politico dell' Unione europea.
Si tratta del più grave rigurgito di neonazismo in ambito europeo dalla fine della seconda guerra mondiale.
Il Parlamento europeo e i governi dell' Unione devono isolare politicamente un governo che comprende fautori del nazismo e predicatori della xenofobia.
L' UE - assieme ai due principali schieramenti politici dei socialdemocratici e dei cristianodemocratici - ha grosse responsabilità perché con il suo attaccamento dogmatico alle rigide politiche finanziarie dell' UEM, lo smantellamento dello Stato sociale e la mitizzazione della concorrenza sfrenata ha spinto ai margini della società ampi strati di popolazione, dando la possibilità a demagoghi dell' estrema destra come Haider di far proseliti per la loro campagna neonazista.
Dal momento che il Regolamento del Parlamento europeo non ci consentono di presentare una nostra risoluzione di condanna del partito di Haider, come di tutti i partiti di qualsiasi paese d' Europa che diffondano infamie razziste, xenofobe e ostili ai lavoratori immigrati, abbiamo votato la risoluzione di compromesso (senza peraltro approvarne numerosi consideranda o definizioni) per mostrare la nostra solidarietà a coloro che, anche in Austria, si oppongono all' estrema destra austriaca e alla sua demagogia.
Il nostro voto non esprime affatto un avallo ai partiti firmatari di questa risoluzione di compromesso, né alla loro politica attuale, né al loro atteggiamento futuro nel caso di un inasprimento della minaccia dell' estrema destra.
Alcuni di questi partiti che si dichiarano repubblicani e democratici riprendono, per compiacenza o per calcolo elettorale, la demagogia dell' estrema destra non fosse che per lasciare intendere, apertamente o in modo subdolo, che la presenza dei lavoratori immigrati è causa della disoccupazione e rendendo loro la vita più difficile.
In senso generale i membri dei partiti firmatari, i quali dirigono o hanno diretto i governi di vari paesi dell' Unione europea, si sono resi corresponsabili dell' influenza raggiunta dall' estrema destra, conducendo una politica che, per servire gli interessi del capitalismo, non intende prendere misure atte a sradicare la disoccupazione e la miseria che esso provoca, favorendo in tal modo la demagogia xenofoba dell' estrema destra.
Questa settimana l' Europa ha indubbiamente emesso il suo primo vagito politico.
Denunciando con forza e prontezza la partecipazione del partito xenofobo e antieuropeista di Jörg Haider al governo austriaco (fatto senza precedenti dalla fine della seconda guerra mondiale), l' Unione europea ha firmato il suo atto di nascita politica e ha confermato che non è soltanto una comunità economica e finanziaria, un grande mercato, "l' Europa dei commercianti".
In questo momento è in gioco una parte del suo avvenire, la sua stessa essenza, la sua anima.
Il Parlamento europeo ha fatto sentire per primo la propria voce.
L' appello dei socialisti europei, grazie ad un' iniziativa di Olivier Duhamel, ha risvegliato le coscienze e reso possibile una risposta politica ferma e immediata a questa situazione inedita e intollerabile.
Una fermezza della quale i quattordici Stati europei, per bocca di A. Gutierrez, hanno dato prova condannando all' unanimità e senza indugio il rischio di deviazione politica in Austria.
Questa presa di posizione coraggiosa apre una nuova pagina della costruzione europea.
Un ritorno alle origini, finalmente, per una comunità costruita sulla volontà di voltare le spalle ad un passato di odio e di esclusione, e sull' adesione ai valori umanistici di apertura e tolleranza.
L' Europa ha saputo rialzare la testa per condannare ciò che è inaccettabile.
Ma, sprovvista degli strumenti giuridici di questa volontà politica (le sanzioni previste all' articolo 7 dei Trattati sono praticamente inattuabili), sarà capace di mantenere la testa alta di fronte alla minaccia di un blocco sistematico di tutto il suo edificio istituzionale?
Oggi, prima di accogliere le giovani democrazie ancora fragili dell' ex blocco dell' Est, è in gioco la sua credibilità.
L' Europa deve ormai tradurre le proprie parole in atti per confermare agli occhi di tutti la grandezza delle sue ambizioni ritrovate.
Al momento di votare una risoluzione comune contro l' ingresso dei neonazisti in un governo dell' Unione europea, devo esprimere il mio rammarico nei confronti di un testo di compromesso che manca, soprattutto, di fermezza.
Lo voto perché sarebbe inimmaginabile che il Parlamento europeo, dopo l' eccellente dibattito politico di ieri, non prendesse posizione su questo problema.
Personalmente, tuttavia, continuo a battermi contro l' estrema destra, a raccogliere le firme per una petizione in cui si chiede l' adozione di misure che possano prevedere persino l' esclusione dell' Austria, a organizzare una grande manifestazione civile sabato prossimo alle ore 15.00 a Lille.
Il fascismo e il neonazismo sono un cancro.
La bestia immonda si è risvegliata!
Non penso neppure all' eventualità di permettere che tali fenomeni si sviluppino e proliferino senza che ci battiamo con forza.
L' Europa è nata dalla volontà di pace, libertà e tolleranza.
Non è ammissibile che essa tolleri al suo interno ministri xenofobi, razzisti e antisemiti.
Non aspettatevi che io resti inerte e muto.
Nel dibattito di ieri al Parlamento europeo alcuni deputati si sono detti preoccupati di interferire negli affari interni di uno Stato membro.
Tale preoccupazione è infondata.
Il Parlamento europeo ha sempre commentato prontamente ciò che avveniva negli Stati membri con i quali era in disaccordo.
Abbiamo condannato il terrorismo basco e quello irlandese; ci siamo opposti al razzismo e alla violazione dei diritti delle minoranze.
E' una precisa responsabilità dei parlamentari, che rappresentano la voce democraticamente eletta dell'Unione europea, commentare gli attuali sviluppi politici austriaci che sono in conflitto con le politiche di questo Parlamento.
Commentando e rendendo note le nostre opinioni non impediamo ad alcun partito austriaco di formare una coalizione di governo.
Tuttavia, è un nostro diritto e una nostra responsabilità dire loro che, se decideranno di continuare così, ciò avrà delle conseguenze delle quali li avvertiamo per tempo.
Alcuni potrebbero obiettare che non dovremmo giudicare finché non avremo esaminato in dettaglio l'accordo, ma questo costituirebbe una ritirata politica e sarebbe sicuramente pericoloso.
Nel raggiungere un accordo con Jörg Haider e il suo partito, i cristianodemocratici austriaci darebbero rispettabilità politica all'estremismo di destra e contemporaneamente gli consentirebbero di salire al potere - ed entrambe le cose potrebbero essere utilizzate come un trampolino di lancio per ottenere un successo elettorale ancora maggiore.
Ecco perché l'Unione europea deve chiarire qual è la sua posizione in merito alla situazione attuale in Austria.
Abbiamo votato a favore della proposta di risoluzione comune in segno di solidarietà verso chiunque sia vittima di manifestazioni di xenofobia e razzismo.
Abbiamo votato a favore della risoluzione anche per protestare contro l'esecranda politica propugnata da Jörg Haider.
Tuttavia, critichiamo vibratamente i metodi impiegati dai 14 Stati membri in questa materia.
La risoluzione è infatti priva di un chiaro riferimento al rispetto dell'identità nazionale e delle tradizioni costituzionali degli Stati membri, ai sensi dell'articolo 6 del Trattato.
Manca inoltre un riferimento alla corresponsabilità dell'Unione stessa nei confronti degli sviluppi politici e sociali in atto in Europa come in Austria, che hanno rappresentato uno dei presupposti del successo elettorale di Haider.
L'estremismo di destra è oggi, come già in passato nella storia europea, il risultato di condizioni di vita su cui pesa l'incertezza economica e sociale.
La politica di tagli alla spesa che ha accompagnato la fase di adeguamento all'UEM ha incoraggiato l'ascesa degli estremismi di destra.
Una radicale politica di tutela della sicurezza e della giustizia in ogni paese è la migliore garanzia di un'evoluzione democratica in Europa.
Formulo la presente dichiarazione a nome della CSU.
E' inammissibile che l'Unione europea interferisca nella formazione del governo di uno Stato membro.
Tale compito non spetta all'Unione europea.
Invece di procedere ad una condanna aprioristica del FPÖ e del governo austriaco, attualmente in fase di costituzione, è necessario provvedere innanzitutto a un'analisi critica e ad una valutazione della dichiarazione di governo, del programma di partito e della politica della coalizione.
Soltanto dopo un simile esame critico della futura politica dei partiti coinvolti nei colloqui per la creazione di una nuova coalizione si potrà decidere se il governo in questione contrasti con lo spirito democratico dell'Europa.
Ciò non significa che simpatizziamo con Haider.
Gli eurodeputati della CSU non nutrono alcuna simpatia per il capo del FPÖ, Haider.
In qualità di politici dobbiamo piuttosto chiederci perché, in occasione delle elezioni svoltesi nell'ottobre del 1999, il 27 percento della popolazione austriaca abbia votato a favore del FPÖ.
Dobbiamo vagliare i motivi alla base di tale scelta e cercare di eliminare le ragioni che conducono a risultati di questo tipo.
Soltanto un'analisi degli argomenti e dei contenuti politici del FPÖ può impedire una radicalizzazione politica in Austria.
Invece la risoluzione adottata dal Parlamento europeo non valuta le cause del risultato elettorale ottenuto in Austria e non offre alcuna possibilità di soluzione.
Per queste ragioni il gruppo degli eurodeputati della CSU si pronuncia contro la suddetta risoluzione.
"Perché egli sapeva ciò che la folla in festa ignorava, e che si può leggere nei libri, sapeva che il bacillo della peste non muore né scompare mai, che può rimanere per decenni sopito nei mobili e nella biancheria, che attende con pazienza nelle camere, nelle cantine, nelle valigie, nei fazzoletti e tra le vecchie carte e che, forse, verrà un giorno in cui, per la sventura e l' ammaestramento degli uomini, la peste risveglierà i suoi ratti e li invierà a morire in una città felice" .
Con queste frasi, al termine di un lungo racconto allegorico della dura lotta degli abitanti di Orano contro la peste, Albert Camus ci ricorda - al termine della seconda guerra mondiale - che la lotta contro il nazismo, "la peste bruna" come la si chiamava allora, non può risolversi in una vittoria definitiva.
Ci ricorda che l' odio razziale, la violenza xenofoba, la paura e il rifiuto della differenza, per il fatto che affondano le loro radici in ciò che di più sordido vi è nell' uomo, possono riemergere in ogni momento e dettare legge in qualsivoglia gruppo umano.
E' per questo motivo che gli accadimenti ai quali assistiamo in Austria devono essere giudicati tragici.
Per la prima volta dalla seconda guerra mondiale un partito apertamente favorevole al nazismo, razzista e xenofobo è alle soglie del potere in un paese d' Europa.
Di fronte a questa minaccia, che racchiude in sé la negazione dell' idea stessa della costruzione europea, niente può contare: né le sottigliezze giuridiche a proposito di quello che il Trattato consente o no, né le interrogazioni legittime sul diritto di ingerenza, né il rispetto risibile di una democrazia formale e, soprattutto, non il senso di impotenza che ci coglie dinanzi ad un avvenimento che noi respingiamo con tutta la forza delle nostre convinzioni, ma che sfugge al nostro controllo.
Quale deputato di un dipartimento francese d' oltremare, La Réunion, terra di incroci e mescolanze, la cui popolazione si è forgiata gradualmente nel corso degli ultimi tre secoli grazie all' apporto di europei, neri d' Africa o del Madagascar, di volontari venuti dall' India o dal Pakistan o ancora cinesi, vivo ogni giorno la verità profonda della parola di Saint-Exupéry: " Se sei diverso da me, fratello, non mi arrechi danno, ma anzi mi rendi più ricco" .
La diversità umana è la nostra principale ricchezza ed è la ragione per cui devo combattere e condannare, ovunque si presenti, tutto ciò che può minacciarla.
Per tutti questi motivi ho votato con decisione la risoluzione presentata alla nostra Assemblea sulla formazione del governo in Austria.
L' ascesa di Jörg Haider grazie alla formazione di un governo del Partito austriaco della libertà e della destra conservatrice, segna il terribile ritorno in Europa di un mostro generato dal liberismo.
Il FPÖ deve il suo successo tanto ai certificati di rispettabilità rilasciati dalla destra e dalla socialdemocrazia austriache quanto alla politica di queste ultime; i disastri sociali causati da questa politica hanno spianato la strada al populismo dell' estrema destra.
La risoluzione preannuncia eventuali misure diplomatiche per isolare politicamente il nuovo governo, senza fare il minimo cenno alle cause profonde della ricomparsa del fascismo.
Essa si spiega con lo sgomento delle popolazioni vittime del re denaro e con la scelta delle classi dirigenti di promuovere un regime forte al fine di estendere sempre più le politiche d' austerità e di deregolamentazione.
Nell' opporci al discorso xenofobo di un apprendista dittatore nostalgico del Terzo Reich, ogni occasione è buona per esprimere la nostra solidarietà agli antifascisti austriaci.
E' per questo motivo che votiamo a favore di questa risoluzione, nonostante i riferimenti ipocriti a un "modello democratico europeo" che assomiglia sempre più a una roccaforte che perseguita, allontana e incarcera gli immigrati irregolari e scheda i minori.
Ho votato contro la proposta di risoluzione sulla situazione in Austria in vista della possibile nascita di un governo di coalizione tra ÖVP e FPÖ.
Ritengo controproducente etichettare Jörg Haider come lo "spauracchio d'Europa" - neonazista convinto e razzista incallito.
Ovviamente non condivido affatto le dichiarazioni rese da questo populista di destra, condanno fermamente la xenofobia e qualsiasi tentativo di minimizzare il ruolo del regime hitleriano.
Tuttavia temo che una reazione esclusivamente emotiva dell'Europa agli eventi austriaci amplierà il numero di simpatizzanti di Haider.
L'Unione europea non deve consentirgli di beneficiare di una gratuita campagna di pubbliche relazioni.
La forza del FPÖ va ricondotta alla debolezza dei precedenti governanti. La principale responsabilità ricade sul SPÖ.
Soltanto dopo aver tentato, per altro senza successo, di convincere il FPÖ a tollerare un governo di minoranza e aver cercato, evidentemente senza alcun esito, di offrire dei ministeri al FPÖ, il SPÖ ha lanciato una massiccia campagna contro Haider, convertendo la minacciata perdita di potere in una "lotta eroica per la tutela dei valori" ed una imminente "decisione tra l'essere e il non essere della democrazia" tout court.
Si tratta di un'offesa nei confronti degli elettori di questo paese nostro vicino, che non posso accettare.
Noi cristianodemocratici tedeschi abbiamo applicato un'altra strategia nella lotta contro gli estremisti e abbiamo preso inequivocabilmente le distanze da questi gruppi.
Inoltre abbiamo evidenziato la carenza di contenuti dei programmi dei Republikaner, che sostenevano opinioni nazionalistiche, ispirate alla xenofobia e all'odio verso le minoranze.
Oggigiorno i Republikaner non sono più rappresentati nella maggior parte dei consigli comunali.
La via tedesca non garantisce che tale movimento radicale non si ripresenti con maggior vigore.
Tale modello non può essere riprodotto a piacimento, dato che ogni Stato membro è caratterizzato da condizioni specifiche.
Il ÖVP, un partito la cui presenza a livello europeo è imprescindibile, prova a dar vita a una coalizione al fine di assicurare la governabilità dell'Austria.
Questo tentativo può avere successo soltanto se verranno stipulati degli accordi basati in maniera vincolante sul rispetto dei valori fondamentali della democrazia.
Il Consiglio è intervenuto affrettatamente, senza attendere i risultati dei colloqui per la creazione di una coalizione o il varo di un programma di governo.
Tale condanna è inaccettabile, così come la minacciata rottura dei contatti ufficiali con la Repubblica austriaca.
Una vera democrazia dev'essere vigile, e non cieca da un occhio.
Dobbiamo assumere un atteggiamento attivo e intervenire con valide argomentazioni contro i movimenti radicali, sia di destra che di sinistra.
Avrei auspicato la stessa protesta da parte dell'Europa allorché i socialisti si sono dimostrati disponibili a procedere di comune accordo con gli eredi del regime della Repubblica democratica tedesca che non rispettava i cittadini e anzi li perseguitava.
Da allora essi continuano a costituire i governi alla guida dei Länder del mio paese.
Condivido quanto affermato dal Presidente Prodi nel corso della seduta odierna.
Egli ha parlato dell'impegno a fare di tutto per vincolare gli Stati membri ai valori europei comuni e a non isolarli.
Ho votato contro la risoluzione comune concernente la situazione in Austria.
L' Austria è una nazione libera, indipendente e sovrana.
Di conseguenza né il Consiglio, né la Commissione, né il Parlamento europeo possono intromettersi nell' organizzazione interna di uno Stato membro.
Le elezioni in Austria si sono svolte in modo libero, regolare e democratico.
Pertanto l' ingerenza delle Istituzioni europee in tale paese è intollerabile e viola il Trattato europeo (articolo 7 del Trattato di Amsterdam).
Tuttavia queste stesse Istituzioni non hanno esitato ad accettare l' adesione della Turchia all' Unione europea, pur essendo a conoscenza di violazioni dei diritti dell' uomo perpetrate in quel paese.
Nessun episodio di tale natura si è verificato in Austria.

Questo precedente, dovuto all' iniziativa della Presidenza portoghese, è inquietante per l' avvenire dell' Unione europea per il fatto che, da un lato, la scomunica politica nei confronti dell' Austria non fa che mettere in luce l' influenza preoccupante del Pensiero conformista; d' altro canto se domani i governi degli Stati membri dell' Unione europea dovessero ottenere non la fiducia dei loro popoli, bensì l' investitura di organi soprannazionali, il principio stesso di democrazia verrebbe annullato.
In tal caso sarebbe ancora utile indire le elezioni?
Non è in questo modo che si creano le condizioni affinché le nazioni d' Europa vivano in modo armonioso e possano cooperare in vista di un avvenire comune.
Il voto che ha appena avuto luogo in questo Emiciclo è un voto storico perché per la prima volta dibattiamo con tanta inquietudine della situazione politica interna di uno dei nostri Stati membri.
Ritengo che esistano delle circostanze in cui la questione dei principi e delle regole istituzionali si affievolisce.
Esorto il Consiglio e la Presidenza del Consiglio a continuare a difendere i valori fondamentali dell' Unione.
Invito la Commissione ad essere meno pusillanime.
Mediante questa risoluzione il nostro Parlamento si assume le proprie responsabilità.
Fatte queste osservazioni, a mio avviso la risoluzione adottata oggi è il minimum minimorum, il meno che si sarebbe potuto fare.
Personalmente ho difeso una posizione ancor più ferma e ho appoggiato gli emendamenti nn. 1, 4, 6, 7 e 8 ed anche l' emendamento orale proposto dal gruppo socialista.
Infatti, credo sia assolutamente doveroso che il Consiglio si limiti ad ammettere relazioni tecniche con rappresentanze del governo austriaco che comportino la presenza di membri del FPÖ.
Ammettere il partito di Jörg Haider all' interno di una coalizione di governo renderà accettabile l' estrema destra in Europa e costituisce un precedente molto grave che potrebbe dare vita a importanti reazioni a catena in altri paesi membri dell' Unione o nei paesi candidati.
Il partito conservatore austriaco si assume in tal modo una responsabilità storica.
Sono in causa i nostri valori fondamentali: in qualità di rappresentanti democraticamente eletti dagli europei, non abbiamo altra scelta.
Dobbiamo - sono i nostri elettori a pretenderlo - rifiutare ciò che è inaccettabile.
Perché quando lo spettro della barbarie ricompare "non opporre resistenza significa già capitolare" .
. (FI) In merito all' approvazione della risoluzione, ho votato scheda bianca.
Condanno la linea razzista e xenofoba di Jörg Haider.
Non posso, però, approvare il fatto che un organo dell' Unione europea intervenga politicamente nelle questioni politiche interne di uno Stato membro.
Per questo motivo non posso accettare il punto 4 della risoluzione, né posso votare a favore della risoluzione stessa contro l' estrema destra, nonostante condanni l' estremismo.
E' evidente che le dirigenze politiche europee hanno il diritto, nonché il dovere, di reagire nei confronti di Haider e del suo partito.
Gli esponenti politici d'Europa hanno il diritto di esprimere il proprio punto di vista in merito all'evoluzione politica in atto in uno Stato membro diverso dal loro, esattamente come un Primo ministro ha il diritto di esprimere un'opinione nei confronti di un politico razzista a livello comunale.
L'esperienza della Finlandia è, tuttavia, che l'integrazione, e non l'isolamento, rappresenta il miglior modo per combattere le forze antidemocratiche.
Ecco perché ho votato contro il paragrafo 2 della risoluzione. E' comunque indispensabile che tutte le parti in causa si attengano al rispetto dei diritti dell'uomo.
La "reazione comune" della Presidenza dell'Unione alla formazione del governo austriaco è viziata sul piano giuridico.
La reazione dei quattordici Stati membri non ha alcuna base nei Trattati.
E le forze che, in Austria, si adoperano per i diritti dell'uomo non vanno isolate.
Nonostante queste mie obiezioni all'operato del Consiglio, e nonostante resti convinta che sia meglio adoperarsi per l'integrazione anziché per l'isolamento, era importante lanciare un chiaro segnale circa la posizione del Parlamento sulla questione del razzismo, ed è la ragione per la quale ho votato a favore della risoluzione nello scrutinio finale.
Dichiaro concluso il turno di votazioni.
Interruzione della sessione
Dichiaro interrotta la sessione del Parlamento europeo.
(La seduta termina alle 12.25)
Ripresa della sessione
Dichiaro ripresa la sessione del Parlamento europeo, interrotta giovedì 3 febbraio 2000.
Approvazione del processo verbale della seduta precedente
Il processo verbale della seduta di giovedì 3 febbraio è stato distribuito.
Vi sono osservazioni?
Dalle reazioni deduco che molti deputati non sono ancora in possesso del processo verbale. Naturalmente non è possibile approvare un processo verbale di cui non avete preso visione.
Pertanto, essendo chiaro che non lo avete ricevuto, e me ne scuso, propongo di sottoporlo alla vostra approvazione domani mattina.
L' approvazione del processo verbale è quindi rinviata.
Signora Presidente, intervengo per un richiamo al Regolamento.
La BBC questa mattina ha riferito la notizia secondo cui un deputato britannico di questo Parlamento, che occupa una carica autorevole nella sua delegazione, continuerebbe a offrire consulenza strategica a clienti privati, senza indicare l' identità di tali clienti nel registro in cui i parlamentari sono tenuti a dichiarare i loro interessi finanziari.
I cittadini europei hanno il diritto di aspettarsi che i loro rappresentanti tengano distinti l' interesse pubblico dal guadagno personale, ma possono essere certi che ciò avvenga in tutti i casi soltanto se le informazioni sono pubbliche e facilmente accessibili.
Signora Presidente, poiché la questione è stata portata all' attenzione dei Questori, vorrei chiederle di usare la sua influenza per garantire che il registro degli interessi sia aggiornato e rettificato in casi come quello di specie e soprattutto che tale registro non sia accessibile solo a fini di controllo ma anche su Internet.
La ringrazio, onorevole Davies.
Mi occuperò della questione con il Collegio dei questori.
Signora Presidente, intervengo per un richiamo al Regolamento.
In occasione del primo San Valentino del nuovo millennio, spero che lei riterrà opportuno che il Parlamento celebri questo giorno assumendo un deciso impegno a favore della lotta contro le malattie cardiovascolari, la prima causa di decessi nell' Unione europea.
Invito i colleghi deputati a sottoscrivere l' impegno assunto oggi dalla Winning Hearts Conference, affinché ogni bambino nato nel nuovo millennio possa avere il diritto di vivere almeno fino a 65 anni senza essere colpito da patologie cardiovascolari che possono essere prevenute.
Buon San Valentino!
Signora Presidente, intervengo ai sensi dell' articolo 9 del Regolamento in riferimento al medesimo punto sollevato dall' onorevole Davies, il quale riferiva in merito alle gravi illazioni formulate questa mattina dalla BBC Radio.
Sarei lieto se potesse rassicurarmi che è sua intenzione avviare un' indagine al fine di accertare se davvero i due deputati di cui sono stati fatti i nomi in questa intervista della BBC gestiscono le proprie attività da questo Parlamento e dai loro uffici di parlamentari, poiché un simile comportamento sarebbe assai grave.
In passato l' ambivalenza dei conservatori britannici ha gettato discredito sulla Camera dei Comuni del Regno Unito e sussiste concretamente il grave rischio che tale atteggiamento produca le medesime conseguenze in questo Parlamento.
Grazie, onorevole Murphy.
Come ho appena detto all' onorevole Davies, le prometto di esaminare già stasera la questione con i Questori.
Signora Presidente, intervengo per un richiamo al Regolamento.
Le ho già scritto in ripetute occasioni sul tema dell' utilizzo del richiamo al Regolamento in quest' Aula.
Mi chiedo in cosa consistesse il richiamo al Regolamento dell' onorevole Davies.
Perché non ha detto che anche uno dei suoi colleghi liberali svolge un' attività di consulenza caduta nel mirino della BBC?
L' Aula intende lasciare che il suo ordine del giorno sia dettato dai servizi offensivi trasmessi da un programma radiofonico che basa le proprie notizie sulla mendacia, oppure intende mettersi seriamente al lavoro e affrontare le sfide che l' Europa ha dinanzi?
Onorevoli colleghi, ovviamente i Questori che esamineranno la questione non si fideranno unicamente delle informazioni diffuse per radio, ma agiranno con grande rigore.
Signora Presidente, credo di interpretare i sentimenti di molti colleghi della maggior parte dei gruppi politici affermando che il messaggio rivolto, otto giorni fa, dal Presidente della Commissione al nuovo Cancelliere austriaco ha creato un certo disagio.
Era davvero necessario in tale messaggio dire, e cito,: "con i miei migliori auguri di successo" , oppure "sono certo che lei continuerà l' impegno dei suoi predecessori a favore della libertà, della democrazia, del rispetto dei diritti dell' uomo e delle libertà fondamentali" , o ancora "mi aspetto una collaborazione fruttuosa e costruttiva" ?
Signora Presidente, vorrei che domani, il Presidente Prodi ci precisasse il senso che intendeva, o meno, attribuire alle sue parole affinché nessuno, assolutamente nessuno, possa utilizzare quel messaggio, come minimo insolito e infelice, anche contro la volontà del signor Prodi, banalizzando in tal modo la pericolosa operazione politica in corso in Austria.
Grazie, onorevole Wurtz.
Onorevoli colleghi, vi prego di non intavolare una discussione: si trattava di una mozione di procedura.
Le ricordo, onorevole Wurtz, che domani il Presidente Prodi farà una dichiarazione sul programma della Commissione.
Naturalmente nel dibattito che farà seguito a tale dichiarazione avrete piena facoltà di porre le vostre domande così come il Presidente Prodi avrà facoltà di rispondervi.
Pertanto, propongo di chiarire definitivamente la questione in quell' occasione, se volete e se il Presidente Prodi lo vorrà.
Signora Presidente, sono davvero spiacente di doverla importunare di nuovo con una richiesta che ho formulato già due volte in quest' Aula.
Come le ho già detto, i colleghi olandesi gradirebbero avere a disposizione un canale televisivo olandese.
Nel frattempo il numero dei canali sui nostri apparecchi televisivi in Parlamento è salito a 28: ci sono due canali greci, uno finlandese e uno belga, ma ancora nemmeno l'ombra di un canale olandese. Ci sono sette canali inglesi, sei tedeschi e sei francesi.
Già in settembre mi era stato promesso che a partire da gennaio la questione sarebbe stata risolta.
Siamo a febbraio ma ancora il canale olandese non c'è.
Pertanto la invito ancora una volta a venire incontro alla nostra richiesta.
Mi domando quale burocrazia medievale impedisca che via satellite si sintonizzi anche un canale olandese.
Onorevole Plooij-Van Gorsel, sono davvero molto delusa perché ero convinta che la questione fosse stata sistemata da tempo.
Naturalmente, ho sempre preso atto dei suoi vari messaggi al riguardo e credo che la onorevole Banotti abbia una risposta da darle.
Pertanto, per mozione di procedura, do la parola alla onorevole Banotti, per risponderle.
Signora Presidente, come la cara amica Elly ben sa, farei qualunque cosa per rendere felice lei e i miei colleghi olandesi.
In qualità di Questore incaricato della materia posso assicurare che abbiamo tenuto discussioni tecniche con i vari canali televisivi e radiofonici e ho già cominciato a scrivere ai colleghi al riguardo.
Se può confortarla, neanche gli irlandesi hanno ancora il proprio canale.
Apparentemente sussiste una serie di problemi tecnici complessi sui quali stiamo decisamente lavorando.
La ringrazio per avermi dato modo di apportare questo chiarimento.
Il fatto che anche i colleghi irlandesi non riescano a captare un canale nazionale non sono certa che abbia rassicurato i colleghi olandesi.
Credo che occorra vedere il da farsi affinché tutti i colleghi possano vedere il proprio canale.
Ringrazio la onorevole Banotti e i Questori, dell' impegno che profonderanno per risolvere la questione.
Signora Presidente, volevo dire all' onorevole Wurtz che la dottrina della Commissione non è la dottrina Brejnev di sovranità limitata e che, fino a prova contraria, non siamo nell' ambito degli articoli 6 e 7.
Pertanto l' Austria ha tutto il diritto di formare un governo e il Presidente della Commissione ha tutto il diritto, e anzi il dovere, di porgere i suoi migliori auguri all' Austria.
L' onorevole Wurtz dovrebbe forse ricordarsi che non tanto tempo fa taluni colleghi del suo partito, sindaci comunisti francesi, mandavano le ruspe contro famiglie d' immigrati in Francia.
Ordine dei lavori
L' ordine del giorno reca la fissazione della versione definitiva del progetto di ordine del giorno, elaborata, ai sensi dell' articolo 110 del Regolamento, dalla Conferenza dei presidenti.
a) Sedute dal 14 al 18 febbraio 2000 a Strasburgo
Mercoledì: Presidente.
Poiché il Consiglio non potrà essere presente mercoledì sera, diversi gruppi - Partito popolare europeo, Partito del socialismo europeo, Partito europeo dei liberali democratici e riformatori, i Verdi, la Sinistra unitaria europea /sinistra verde nordica - hanno chiesto di trattare in discussione comune la dichiarazione del Consiglio sulla questione cipriota e la relazione dell' onorevole Brok sulla strategia di preadesione per Cipro e Malta nonché di anticipare nell' ordine del giorno questi due punti e la relazione dell' onorevole Swoboda.
Pertanto mercoledì l' ordine del giorno recherebbe le due dichiarazioni del Consiglio sulla coerenza delle politiche dell' Unione con la politica dello sviluppo e sulla sessione "Diritti dell' uomo" dell' ONU, seguite dalla discussione comune su Cipro e dalle relazioni degli onorevoli Swoboda, Corrie, Frassoni e Knörr Borràs.
Chi desidera presentare tale richiesta in nome dei suddetti gruppi?
Poiché nessuno chiede di intervenire pongo in votazione la richiesta.
(Il Parlamento manifesta il suo assenso)
Giovedì:Presidente.
Per quanto riguarda i problemi di attualità, urgenti e di notevole rilevanza, ho ricevuto varie richieste di modifica.
Per quanto attiene ai diritti dell' uomo, mi sono pervenute due richieste di aggiunta: una del gruppo del Partito europeo dei liberali democratici e riformatori per un sottopunto intitolato "Cambogia" e l' altra del gruppo Verde/Alleanza libera europea per un sottopunto intitolato "Pinochet" .
Come sapete, nel punto "Diritti dell' uomo" non possono essere inseriti più di cinque argomenti.
In base alla lista che figura nel progetto definitivo di ordine del giorno, gli argomenti sono attualmente quattro.
Pertanto, possiamo inserirne soltanto uno in più.
Chi desidera presentare in nome del gruppo del Partito europeo dei liberali democratici e riformatori la richiesta di aggiunta del sottopunto Cambogia?
Signora Presidente, è sorprendente che finora il Parlamento europeo non abbia preso posizione sulla possibile liberazione di Pinochet, nonostante tutti i mandati d'arresto internazionali che sono stati emessi.
Dato che la settimana scorsa l'appello presentato dal governo belga è stato dichiarato ricevibile, e dato che la decisione nel merito non è ancora stata presa, occorre che il Parlamento invii finalmente un segnale serio, per affermare che nessuno può sottrarsi a un giusto processo.
E' impensabile che il Parlamento europeo, che a ragione attribuisce così tanta importanza al rispetto dei diritti dell'uomo, in questo frangente rimanga muto.
Signora Presidente, questo è un argomento troppo serio per trattarlo ora fra le urgenze.
Anzitutto, il Parlamento si è già pronunciato in merito alla questione del generale Pinochet; inoltre, a questo punto, è opportuno ricordare alcuni elementi.
Il primo elemento è che si tratta di una questione sub iudice in diversi paesi europei: ricordo ai colleghi che non esiste ancora uno spazio penale europeo, né una giurisdizione europea.
Siamo a favore del Tribunale penale internazionale, ma questo organo non esiste ancora.
In secondo luogo, attualmente in Cile è al potere un governo democraticamente eletto, presieduto da Ricardo Núñez che, nella sua prima dichiarazione pubblica, ha affermato che tutti coloro che hanno commesso crimini di questo tipo dovranno renderne conto alla giustizia. Ricordo che allo stato attuale la giustizia cilena, che è indipendente, ha all'esame 60 denunce presentate a carico del generale Pinochet e dei suoi crimini contro l'umanità.
La questione è a mio avviso sufficientemente grave perché il Parlamento non tralasci di occuparsene, ma questo non significa liquidarla con una procedura d'urgenza.
Chiediamo che venga fatta giustizia in questa vicenda, ma non riteniamo che sia questa la procedura più indicata.
(Il Parlamento respinge la richiesta) Presidente.
Giungiamo ora alla terza richiesta intesa ad aggiungere il punto "Catastrofe ambientale nelle acque del Danubio" presentata dal gruppo Verde/Alleanza libera europea.
Qualcuno desidera intervenire per motivare la richiesta?
Signora Presidente, onorevoli colleghi, ciò che è successo al Danubio è considerato da molti esperti un incidente di portata ambientale grave quanto l' incidente di Chernobyl.
E' un evento che non riguarda soltanto la Romania ma anche la Jugoslavia anzi, in realtà, riguarda tutto il bacino del Danubio.
Noi reputiamo l' argomento sufficientemente importante perché la Commissione reagisca rapidamente alla situazione e ritengo che il Parlamento debba esprimersi e votare una risoluzione su questo tema.
(Il Parlamento manifesta il suo assenso) Presidente.
Sempre per la seduta di giovedì, il gruppo PPE ha chiesto di anticipare alla seduta di mercoledì, come ultimo punto, la relazione della onorevole Cederschiöld sul rafforzamento della tutela penale contro la falsificazione di monete in vista dell' introduzione dell' euro.
Qualcuno desidera esprimersi in nome del gruppo PPE per motivare la richiesta?
Signora Presidente, chiedo al Parlamento di appoggiare questa proposta, perché l'ordine dei lavori ha subito comunque moltissimi cambiamenti.
Si tratta di una questione che può essere esaminata rapidamente, eppure è estremamente importante che il Parlamento se ne occupi subito, senza ritardi di sorta.
L'argomento in gioco è la contraffazione dell'euro, un tema della massima urgenza, la cui trattazione noi abbiamo cercato di promuovere.
Sarei pertanto grata all'Assemblea se potesse appoggiare questa proposta.
(Il Parlamento manifesta il suo assenso)
Venerdì: Presidente.
Per la seduta di venerdì mattina abbiamo un' interrogazione orale sui servizi postali europei e il gruppo del partito del socialismo europeo ha chiesto che le proposte di risoluzione presentate siano poste in votazione subito dopo la discussione e non a Bruxelles come previsto dal progetto definitivo di ordine del giorno.
Qualcuno desidera intervenire in nome del gruppo PSE per motivare la richiesta?
Signora Presidente, desidero esprimermi contro tale richiesta, e me ne scuso presso il mio amico, onorevole Enrique Barón.
Anzi, sono sorpreso che venga presentata perché al riguardo ci eravamo messi d' accordo dopo averne parlato in sede di Conferenza dei presidenti.
Penso che la proposta da lei avanzata, signora Presidente, volta a scindere la discussione, da tenersi questo venerdì, e la votazione, da farsi successivamente, sia una proposta ragionevole.
La ragione è la seguente: l' argomento riguarda più di 1.800.000 salariati dell' Unione europea.
Abbiamo a disposizione una direttiva che risale al 1997, non è pertanto obsoleta.
Decidere gli orientamenti futuri, in vista di una nuova direttiva, un po' di straforo, senza avere avuto il tempo di consultare i sindacati né di discutere con tutte le parti sociali, ritengo sia contrario allo spirito che vogliamo infondere in tutto il dibattito sulle questioni che riguardano direttamente le parti sociali.
Pertanto, mi schiero a favore del mantenimento di quanto era previsto: discussione venerdì e votazione in un' ulteriore occasione.
Signora Presidente, devo effettivamente una spiegazione all'onorevole Wurtz e la darò al Parlamento tutto.
Eravamo giunti a questo accordo di massima in seno alla Conferenza dei presidenti.
In quel momento non sapevo che la settimana prossima il Commissario Bolkestein si presenterà alla commissione per la politica regionale, i trasporti e il turismo per parlare di questo argomento.
Il mio gruppo ha discusso della questione ed è giunto alla conclusione che, stante l'attuale situazione dell'intero processo di integrazione del mercato e di deregolamentazione proprio in un ambito così delicato, è indispensabile che il Parlamento, a prescindere dalle sue intenzioni per il futuro, inizi a pronunciarsi in merito affinché il Commissario Bolkenstein possa prendere atto di tale posizione, e in modo da indirizzare opportunamente la discussione che si terrà la settimana prossima.
Signora Presidente, vorrei soltanto pregare il collega, onorevole Wurtz, di leggere di che cosa si tratta.
Non si tratta di una discussione di merito ma della questione seguente: quando la Commissione sarà finalmente in grado di presentare la direttiva, visto che ha già avuto a disposizione un anno e mezzo?
Lo scopo che ci prefiggiamo con la risoluzione è soltanto far sì che vengano mantenute le scadenze fissate e a tal fine è importante intervenire al più presto.
Per questo sono favorevole alla richiesta dei socialdemocratici di effettuare la votazione venerdì.
(Il Parlamento manifesta il suo assenso)
Signora Presidente la relazione Cederschiöld, come è noto, è stata eliminata dall'ordine del giorno di giovedì e pertanto giovedì dovremmo avere un po' più di tempo.
Poiché la discussione sui problemi di attualità, visti i numerosi temi che devono essere trattati in un'ora e mezza, è già notevolmente sovraccarica, volevo chiedere al servizio di seduta di verificare se è possibile disporre di una mezz'ora in più per i problemi di attualità, così da avere tempo sufficiente per gli interventi.
L'organizzazione di seduta delle scorse settimane mi è parsa alquanto caotica.
Abbiamo avuto pochissimo tempo a disposizione per intervenire e poi, di punto in bianco, giovedì scorso ci è rimasto fino a un'ora e mezza di tempo in cui non vi era alcun argomento all'ordine del giorno e abbiamo dovuto attendere le votazioni.
Per venerdì di questa settimana è previsto un solo tema.
E' assurdo.
Chiedo davvero che venga verificata l'organizzazione della seduta.
E' senz' altro possibile: vediamo quindi se possiamo prolungare di una mezz' ora la seduta sulle urgenze, considerato il ritiro della relazione della onorevole Cederschiöld.
Si tratta soltanto e unicamente di questo.
Signora Presidente, desidero intervenire a proposito di un punto dell'ordine del giorno di mercoledì che lei non ha annunciato.
Non ritengo minimamente controversa la scelta di non includere nella dichiarazione del Consiglio sulla prossima sessione della Commissione per i diritti umani delle Nazioni Unite la dichiarazione sul 50º anniversario della Convenzione di Ginevra, posticipandola invece alla tornata di marzo per consentire di presentarla in forma nobile e solenne.
Mi pare che vi sia un accordo su questo punto.
Signora Presidente, questo pomeriggio, in quest' Aula, si è fatto riferimento ad un servizio trasmesso questa mattina dalla BBC Radio nel corso del programma Today, nel quale si affermava che taluni miei colleghi dirigono società di lobbying o comunque abusano della propria posizione di deputati eletti di questo Parlamento.
Si tratta di illazioni gravi, assolutamente non vere, maliziose e frutto di preconcetti politici, che sono state trasmesse ben sapendo che si tratta di falsità.
Intendiamo ricorrere ai nostri legali.
Le dichiarazioni dei miei colleghi riportate nel registro degli interessi finanziari sono esaustive.
Se dovessimo scoprire che qualche deputato o funzionario di questo Parlamento è coinvolto in questo guazzabuglio lo esporremo al pubblico ludibrio in quest' Aula.
Va bene, siamo d' accordo.
b) Sedute del 1 e 2 marzo 2000 a Bruxelles
Sviluppo urbano sostenibile - Sviluppo rurale - Iniziativa EQUAL
L' ordine del giorno reca, in discussione congiunta, le seguenti relazioni:
A5-0026/2000, presentata dalla onorevole McCarthy a nome della commissione per la politica regionale, i trasporti e il turismo, sulla comunicazione della Commissione (COM(99)0477 - C5-0242/99 - 1999/2177/(COS)) agli Stati membri recante gli orientamenti relativi all' iniziativa comunitaria concernente la rivitalizzazione economica e sociale delle città e delle zone adiacenti in crisi, per promuovere uno sviluppo urbano sostenibile (URBAN),
A5- 0028/2000, presentata dall' onorevole Decourrière a nome della commissione per la politica regionale, i trasporti e il turismo, sulla comunicazione della Commissione (COM(99)0479 - C5-0243/99 - 1999/2178(COS)) agli Stati membri che fissa gli orientamenti per un' iniziativa comunitaria concernente la cooperazione transeuropea e destinata a favorire uno sviluppo armonioso ed equilibrato del territorio europeo (INTERREG),
A5-0024/2000, presentata dall' onorevole Procacci a nome della commissione per l' agricoltura e lo sviluppo rurale, sul progetto di comunicazione della Commissione (COM(99)0475 - C5-0259/99 - 1999/2185(COS)) agli Stati membri recante gli orientamenti per l' iniziativa comunitaria sullo sviluppo rurale (LEADER +),
A5-0034/2000, presentata dall' onorevole Stenzel a nome della commissione per l' occupazione e gli affari sociali, sul progetto di comunicazione della Commissione (COM(99)0476 - C5-0260/99 - 1999/2186(COS)) agli Stati membri che stabilisce gli orientamenti relativi ai programmi di iniziativa comunitaria (PIC) per i quali gli Stati membri sono invitati a presentare proposte di contributo nel quadro dell' iniziativa EQUAL.
Poiché la onorevole McCarthy è leggermente in ritardo a causa dell' arrivo tardivo del suo aereo, propongo di ascoltare prima l' onorevole Decourrière.
Signora Presidente, onorevoli deputati, signori Commissari e membri della commissione per la politica regionale, i trasporti e il turismo, sono stato incaricato di redigere la relazione del Parlamento europeo sul programma d' iniziativa comunitaria INTERREG III.
In sede di commissione parlamentare abbiamo esaminato più di cento emendamenti e finora ne sono stati riproposti 17, alcuni dei quali già presentati in commissione.
Prima di passare alla discussione del contenuto della risoluzione che vi propongo, desidero farvi conoscere gli elementi che ho preso in considerazione e che hanno guidato il mio lavoro di relatore.
Innanzi tutto, desidero ricordarvi il ruolo dell' iniziativa comunitaria INTERREG, fondata sul principio della transnazionalità e dell' innovazione.
Questo programma costituisce un motore di sviluppo e di dimensione europea.
INTERREG fa parte delle quattro iniziative comunitarie programmate per il periodo 2000-2006 e disporrà del pacchetto finanziario più consistente, cioè 4.875 miliardi di euro contro i 3.604 miliardi attuali.
Creata nel 1990, l' iniziativa INTERREG, trova il suo presupposto nella volontà di preparare le regioni europee all' Europa senza frontiere nell' ambito della realizzazione del grande mercato unico.
Con la riforma dei Fondi strutturali del 1994 e del 1996, il PIC INTERREG ha introdotto nuovi elementi che contribuiscono allo sviluppo delle reti transeuropee di trasporto e di distribuzione d' energia.
Tali programmi hanno incoraggiato la cooperazione transfrontaliera, transnazionale e interregionale dell' Unione europea privilegiando uno sviluppo equilibrato dello spazio comunitario.
Il programma INTERREG III, di cui la Commissione europea sottopone oggi al nostro esame gli orientamenti, conformemente alle disposizioni del regolamento n.1260/1999 della Comunità europea concernente le disposizioni generali sui Fondi strutturali, persegue questo obiettivo.
Esso si basa su tre elementi: l' elemento A che organizza la cooperazione transfrontaliera tra gli enti locali delle regioni frontaliere interne ed esterne dell' Unione europea a partire da strategie comuni di sviluppo, la cui attuazione rientra nelle responsabilità degli Stati membri e delle autorità locali e regionali; l' elemento B che prevede la cooperazione transnazionale tra le autorità nazionali, regionali e locali in più Stati membri o paesi candidati all' adesione all' Unione europea in materia di assetto territoriale, reti di trasporto e ambiente; la realizzazione di questo elemento ricade sotto la responsabilità degli Stati membri e delle autorità nazionali; e l' elemento C inteso a organizzare la cooperazione interregionale tra regioni diverse degli Stati membri o dei paesi terzi per l' inserimento in rete delle esperienze sugli elementi A e B nonché la cooperazione nel settore della ricerca, dello sviluppo tecnologico, aspetto questo che dovrà essere definito con la Commissione europea incaricata della sua attuazione.

Nella sua attuale formula, il nuovo programma INTERREG, tiene conto dei bisogni derivanti dall' estensione ai PECO e alle regioni insulari e ultraperiferiche.
La Commissione ci propone di ripartire la dotazione del programma INTERREG come segue: da 50 a 80 percento per l' elemento A, 6 percento per l' elemento C, la differenza per l' elemento B, cioè dal 14 al 44 percento al massimo.
La Commissione europea redige l' elenco delle regioni ammissibili per gli elementi A e B, basandosi essenzialmente sulla mappa delle regioni ammissibili nel precedente periodo di programmazione.
Le regioni ultraperiferiche possono beneficiare di finanziamento a titolo dell' elemento B. La Commissione redige un elenco di settori prioritari e di misure ammissibili non esaustive per l' elemento A ma esaustive per l' elemento B. Per quanto concerne l' elemento C, si riserva la possibilità di proporre successivamente temi che considera importanti per gli scambi di esperienza e per la cooperazione rafforzata tra regioni.
La procedura d' adozione dei programmi è fissata dal regolamento generale sui Fondi strutturali.
Le proposte sono decise dagli Stati membri e sottoposte per approvazione alla Commissione europea, che ne verifica la conformità con gli orientamenti generali stabiliti.
Tali proposte debbono contenere un certo numero di elementi, un' idea delle strategie e delle priorità transfrontaliere o transnazionali, una descrizione delle misure necessarie per la loro attuazione e un piano indicativo di finanziamento.
Faccio parte della grande maggioranza di deputati che ha votato a favore del mantenimento del programma d' iniziativa comunitaria INTERREG.
Deploro che il Parlamento non sia stato informato della valutazione del programma precedente; ciò avrebbe consentito un' efficacia ottimale delle nuove misure poste in essere, benché io conosca la difficoltà di tale operazione, deploro altresì che il calendario di lavoro sia assai breve, poiché il testo è stato esaminato in sede di commissione parlamentare il 24 novembre e il 26 gennaio scorsi e deploro anche che né le regioni, né le organizzazioni regionali rappresentative siano state associate all' elaborazione del programma.
Favorendo una cooperazione transfrontaliera, transnazionale e interregionale, questo strumento trasversale costituisce una politica regionale di dimensione europea favorevole a un assetto armonioso ed equilibrato del territorio comunitario.
Signora presidente, onorevoli colleghi, signori Commissari, la Conferenza sullo sviluppo rurale, tenutasi a Cork dal 7 al 9 novembre '96, ha definito lo sviluppo rurale come una delle priorità dell' Unione europea in quanto essenziale per l' agricoltura, per sostenerne l' esistenza e lo sviluppo continuo, per fornire agli agricoltori un ambiente dotato delle infrastrutture e dei servizi necessari, per un maggiore rispetto dell' ambiente e una migliore qualità di vita, per la diversificazione e la creazione di posti di lavoro.
Per questo si considera necessaria una politica di sviluppo integrato per tutte le zone rurali dell' Unione, così articolata: un approccio integrato e multisettoriale, semplificazione delle procedure amministrative, miglioramento del partenariato fra Istituzioni europee e attori nazionali, locali e protezione dell' ambiente.
Nel documento programmatico Agenda 2000 del 1998 la Commissione ha definito due principi chiave sui quali fondare la politica di sviluppo rurale: il riconoscimento del ruolo plurifunzionale dell' agricoltura e la necessità di una strategia integrata per le zone rurali in via di sviluppo.
Con il primo si intende creare un nuovo patto tra l' agricoltore e la società, rendendo l' agricoltore amministratore della campagna e facendo sì che la società sia disposta a pagare servizi ambientali necessari per salvaguardare il valore ricreativo dello spazio rurale.
Il secondo principio si basa sulla constatazione che ormai gran parte delle opportunità di lavoro nelle zone rurali sono al di fuori del settore agricolo tradizionale, per cui è necessario attuare un programma di sviluppo completo che integri le politiche di sviluppo rurale con quelle settoriali dell' agricoltura: lo sviluppo rurale diventa così un pilastro delle stessa politica agricola comunitaria.
L' iniziativa comunitaria LEADER è stata lanciata nel 1991 per promuovere un nuovo approccio di sviluppo rurale dalla base verso l' alto e per diversificare gli interventi adattandoli alle necessità locali.
Gli obiettivi che si prefiggeva erano: migliorare il potenziale di sviluppo delle zone rurali richiamandosi all' iniziativa locale, promuovere l' acquisizione di conoscenze nel settore dello sviluppo rurale e diffondere queste conoscenze in altre zone rurali.
LEADER I si indirizzava alle zone rurali che rientravano negli obiettivi 1 e 5 B dei fondi strutturali. Vi hanno partecipato 217 gruppi di azione locale con finanziamenti pari a 1.155 milioni di euro.
LEADER II, programma dal 1994 al 1999 - del quale, purtroppo, non si ha ancora una valutazione complessiva - ha avuto una portata maggiore di LEADER I. I beneficiari dovrebbero aver superato le 800 unità e i fondi, dopo la distribuzione delle risorse, dovrebbero aver superato i 4.000 milioni di euro.
Nell' ottobre 1999, a seguito del successo ottenuto da LEADER I e LEADER II, la Commissione europea ha deciso di prorogare tale iniziativa.
Per il periodo 2000-2006 è previsto, purtroppo, soltanto un contributo complessivo di 2.020 milioni di euro e una ripartizione indicativa per Stato membro.
L' iniziativa LEADER + si differenzia dalle fasi precedenti perché ne potranno questa volta beneficiare tutte le zone rurali; è inoltre più ambiziosa e adeguata alle sfide che le zone rurali dovranno affrontare.
Le modifiche fondamentali riguardano i seguenti aspetti: tutte le zone rurali potranno beneficiare di LEADER +; i criteri di selezione delle azioni locali saranno più rigorosi; saranno introdotte come tematiche prioritarie i piani di sviluppo locali integrati con l' impiego delle tecnologie d' informazione, il miglioramento della qualità della vita e la valorizzazione dei prodotti locali.
Esprimo, dunque, apprezzamento per la prosecuzione dell' iniziativa perché, come dicevo, dà rilievo a strategie di sviluppo innovative e perché è più ambiziosa, anche se rimane la necessità di rendere più flessibili i criteri che definiscono i territori inerenti affinché non vengano penalizzate né le zone rurali ad alta densità né le zone rurali a bassa densità.
Considero determinante il sistema a reti per lo scambio di informazioni e conoscenze e per la realizzazione di progetti comuni tra diverse aree dell' Unione e ricordo che per essere pienamente realizzato deve sfruttare, tra l' altro, tutti gli strumenti già esistenti, come i carrefour.
Condivido il parere della Commissione di preferire la soluzione della sovvenzione globale, insistendo però per una definizione precisa e solerte delle esigenze contabili delle amministrazioni nazionali e regionali.
Esprimo rammarico per il ritardo con il quale LEADER, come le altre tre iniziative, è stato presentato al Parlamento e per il conseguente ritardo che questo comporta nell' intera procedura.
Sono, in ultimo, preoccupato dell' esiguità dell' importo attribuito, se in più si considera che il programma questa volta è aperto a tutti i territori dell' Unione e sarà applicato per un anno in più rispetto al precedente LEADER II.
Ringrazio i servizi della Commissione esecutiva per la disponibilità e la collaborazione dimostrate, e ringrazio i colleghi della commissione per l' agricoltura per il contributo apportato tramite i loro emendamenti.
. (DE) Signora Presidente, onorevoli colleghi, la mia relazione su EQUAL costituisce un parere nel quadro del processo di consultazione su una nuova iniziativa comunitaria finalizzata alla collaborazione transnazionale per promuovere nuovi metodi di lotta contro tutte le forme di discriminazione e disuguaglianza nel contesto del mercato del lavoro.
La relazione è piuttosto lunga in quanto comprende anche i pareri di altre quattro commissioni, ossia quelle per l'industria, la politica regionale, le donne e gli affari interni.
La presente iniziativa comunitaria raccoglie l'eredità di due programmi precedenti, "ADAPT e OCCUPAZIONE" e dispone di una dotazione finanziaria estremamente esigua, pari all'incirca a 2,8 miliardi di euro.
Essa adotta un approccio completamente nuovo, proponendosi di sviluppare modelli occupazionali innovativi nel quadro di partnership di sviluppo transnazionali a livello geografico o settoriale.
L'intenzione è chiaramente quella di far mettere a punto progetti mirati a livello transnazionale, progetti che seguano i quattro pilastri su cui si basano gli orientamenti per l'occupazione, ossia capacità di inserimento professionale, spirito imprenditoriale, capacità di adattamento e rafforzamento delle pari opportunità.
Tale obiettivo va senz'altro valutato favorevolmente e raccoglie ampio consenso anche in seno al Parlamento europeo.
EQUAL, inoltre, dovrebbe essere integrata nei piani d'azione nazionali per l'occupazione, ossia la sua attuazione dovrebbe essere verificabile anche attraverso i suddetti piani d'azione.
Si tratta di un'importante iniziativa comunitaria finanziata insieme alle altre tre, URBAN, LEADER e INTERREG, nel quadro dei Fondi strutturali.
Nella mia relazione mi sono proposta di ridurre gli eccessivi oneri amministrativi e di rendere un po' più flessibile e più aperta l'impostazione delle partnership di sviluppo.
Ritengo che l'assistenza tecnica sia senz'altro necessaria ma, a causa dei problemi sorti con i precedenti Uffici di assistenza tecnica (BAT), si deve evitare che vengano istituiti nuovi BAT prima dell'approvazione della risoluzione del Parlamento impedendo che la responsabilità politica venga trasferita all'assistenza tecnica.
Resta tuttavia la necessità di poter contare su un'assistenza tecnica.
Particolare attenzione viene dedicata anche alla divulgazione dei risultati e al reciproco apprendimento attraverso la diffusione delle best practice e il mainstreaming.
Mi sono adoperata affinché la relazione raccogliesse il consenso più ampio e ciò ha determinato la riduzione del numero di emendamenti - da 100 in sede di commissione a 22 in Plenaria - consentendo anche di cogliere numerose possibilità di compromesso.
Anche sulla questione dei richiedenti asilo è stato raggiunto un compromesso.
A tale proposito, signora Presidente, per consentire di mettere a punto ancora i dettagli, la prego di effettuare la votazione sulla relazione EQUAL mercoledì invece di domani.
E' importante a mio avviso che l' iniziativa comunitaria possa essere avviata tempestivamente e che la relazione riceva l'approvazione di un'ampia maggioranza, affinché anche la Commissione venga indotta a tenere conto delle proposte costruttive del Parlamento europeo. Va ricordato infatti che il Parlamento ha iscritto i fondi di EQUAL nella riserva, perché anche le opinioni dei deputati potessero trovare riscontro in questa iniziativa comunitaria.
E' dunque giustificata l'insistenza da parte del Parlamento europeo affinché qualsiasi modifica delle priorità risulti possibile soltanto a condizione che il Parlamento venga nuovamente consultato.
Sono fermamente intenzionata a rendere l'iniziativa EQUAL degna di tale nome.
Essa dovrebbe assicurare la parità di opportunità a tutte le persone svantaggiate nell'Unione europea e prevenire la disgregazione sociale.
Dovrebbe impedire inoltre che l'esclusione continui ad essere una realtà quotidiana.
Essa dovrebbe infine offrire a tutti la possibilità di beneficiare di un'iniziativa comunitaria, indipendentemente dall'età, dal sesso e dalla provenienza.
E' quanto mi propongo di fare e pertanto invito l'Assemblea a esprimere alla relazione un'approvazione convincente!
Signora Presidente, il semplice fatto di tenere la discussione odierna sulla nuova iniziativa comunitaria URBAN costituisce di per sé un successo non trascurabile e non è cosa da poco che la vostra relatrice sia qui stasera, visto che Air France ha cancellato il mio volo alle 14.10, ma ce l' ho fatta lo stesso!
Un anno fa, quando la Commissione ha presentato le proposte per AGENDA 2000, ha tagliato l' iniziativa URBAN.
Tuttavia, noi politici sapevamo dell' ondata crescente di sostegno a favore della continuazione di questa iniziativa nel 2000.
Il Parlamento può dunque prendersi il merito per l' esito positivo della campagna a favore di URBAN e per aver convinto Commissione e Consiglio a tornare sui propri passi.
La politica per le aree urbane è sempre stata ai primi posti tra le politiche comunitarie.
Nel mio Stato membro, a titolo di esempio, stiamo mettendo a punto un approccio strategico in un Libro bianco e una taskforce del governo sulle aree urbane è stata incaricata di seguire i problemi delle comunità urbane.
Poiché otto europei su dieci vivono nelle aree urbane, è legittimo aiutare le nostre comunità meno favorite ad affrontare problemi arcinoti, quali l' indigenza, l' esclusione sociale, la disoccupazione, la criminalità, la tossicodipendenza e tutti i problemi collegati.
Nella mia regione, ad esempio, Manchester, l' iniziativa comunitaria URBAN ha ottenuto successi enormi.
I fondi a titolo di URBAN sono stati investiti in uno dei quartieri più poveri del Regno Unito, Moss Side.
Grazie al progetto di parco del millennio per i giovani (Millennium Youth Park) si cerca di coinvolgere nuovamente i giovani in attività destinate a rivitalizzare le loro comunità e grazie altresì al sostegno a favore delle piccole imprese e della politica sociale cominciamo a constatare una netta ripresa in una comunità urbana che era assai sfavorita.
Il lavoro svolto nel contesto di questo programma URBAN è stato poi diffuso a una comunità più estesa tramite iniziative di comunicazione e campagne di informazione nei supermercati locali e nei famosi pub britannici.
Ci piacerebbe che questi esempi di buone pratiche si allargassero a tutta l' Unione tramite campagne informative e di sensibilizzazione.
Gli orientamenti specifici dell' iniziativa sono intesi essenzialmente a promuovere la diversità locale e regionale.
Concordiamo sulla necessità che siano indicativi e che consentano la massima flessibilità per garantire programmi specifici.
La nostra commissione parlamentare non è favorevole a ridurne il numero a 50; siamo favorevoli a una riduzione in termini globali, ma il tetto arbitrario di 50 non ci pare la chiave della soluzione.
Piuttosto dovremmo perseguire progetti di qualità che svolgano il ruolo di catalizzatore del cambiamento e del rinnovamento, per attirare investimenti interni sotto forma di prestiti e capitale di rischio e per ottenere un effetto moltiplicatore.
Gli Stati membri dovrebbero pertanto poter proporre un numero ragionevole di aree compatibilmente con il massimale finanziario loro accordato.
Nella designazione dei programmi URBAN locali occorre utilizzare al meglio gli indicatori locali e le statistiche sull' indigenza e la sanità, per poter mirare il nostro intervento in modo più efficace alle aree più colpite.
Nel Regno Unito l' indice locale dell' indigenza è un ottimo esempio di standard ampiamente in uso e di statistiche per determinare non soltanto i programmi di assistenza comunitari, ma altresì regionali e nazionali.
Ecco una risorsa e uno strumento complementari rispetto ai criteri comunitari.
Lancio dunque un invito a tenere conto degli indicatori locali per aiutarci a ottenere tale risultato.
I quartieri urbani più sfavoriti devono affrontare una pletora di problemi: l' elevata disoccupazione e spesso la precarietà degli impieghi e i bassi livelli salariali, la povertà e l' esclusione.
Spesso tali problemi si accompagnano a condizioni sanitarie e abitative che lasciano a desiderare e alla cultura della tossicodipendenza.
Si tratta di comunità instabili, infiltrate dalla criminalità, dallo spaccio di droga e dalle bande; un profilo assai noto in tante delle nostre aree urbane.
Tutti questi problemi complessi minano la qualità della vita dei residenti delle città, tuttavia esiste il potenziale per creare crescita e prosperità in tali aree.
Ecco perché, nella mia relazione, chiedo nuovamente che le azioni a titolo del programma URBAN non offrano un' unica soluzione a un unico problema: queste aree non hanno un unico problema o difficoltà "monotematiche" .
Occorre, invece, incoraggiare le comunità nelle aree urbane a presentare programmi integrati per affrontare i problemi specifici urbani, utilizzando le risorse comunitarie come valore aggiunto rispetto alle azioni locali.
Mi piacerebbe che tali azioni includessero anche la sanità e la lotta alle discriminazioni, come prevede il Trattato di Amsterdam.
Iniziativa comunitaria significa partecipazione comunitaria.
Nelle aree urbane, tra i proponenti e gli agenti più attivi e più impegnati ritroviamo proprio i residenti, che dobbiamo incoraggiare a partecipare all' ideazione e alla realizzazione dei progetti per i programmi.
La tabella di marcia proposta dalla Commissione è molto ambiziosa.
E' preferibile avere progetti di qualità che coinvolgano attivamente i gruppi delle comunità locali, piuttosto che progetti conclusi per tempo ma che escludono la partecipazione locale.
La Commissione evidentemente deve garantire la massima apertura e trasparenza in relazione ai criteri di selezione utilizzati per le nuove iniziative URBAN, ma deve anche dire quali sono le reti di consulenza in uso per realizzare lo scambio delle buone pratiche: è importante nell' interesse della trasparenza e dell' efficacia globale delle reti.
Concludendo, desidero sottolineare che per affrontare i problemi delle città postindustriali occorre la partecipazione locale.
Dobbiamo sfruttare le energie dei disoccupati, le competenze sottoutilizzate dei giovani e l' esperienza dei meno giovani per affrontare tali problemi.
In tal modo sostituiremo la povertà, la dipendenza e l' alienazione con l' equità, l' iniziativa e la partecipazione.
Ciò ci aiuterà a ricostruire la credibilità dell' Unione e la fiducia dei cittadini in un' Europa in grado di intervenire a livello locale per risolvere i problemi locali.
.
Signor Presidente, come già ricordato dalla relatrice McCarthy, URBAN può certamente essere considerato come una vittoria del Parlamento europeo in occasione del dibattito svoltosi lo scorso anno sulla riforma dei regolamenti.
Come si è detto, URBAN ha per obiettivo la promozione di strategie innovatrici a favore di un rilancio economico e sociale nelle aree urbane, tenuto conto anche che l'80 percento della popolazione europea è concentrata nelle città.
La creazione di un ambiente urbano positivo nel settore della politica sociale significa attuare una politica volta a creare posti di lavoro a lungo termine, lotta alla povertà, misure di aiuto a favore delle categorie a basso reddito e degli anziani, attrezzature per l'infanzia, integrazione etnica e razziale, migliori occasioni di partecipazione, una politica sanitaria mirata che comprenda misure di prevenzione delle tossicodipendenze, nonché una politica concertata di prevenzione della criminalità.
La comunicazione della Commissione tiene conto della necessità di seguire approcci che comprendano tutta una gamma di misure economiche e sociali infrastrutturali.
Occorre, tuttavia, ricordare che nel settore sociale operano, oltre ad URBAN, anche diversi altri strumenti comunitari: misure innovatrici previste dall'articolo 6 del Fondo sociale, progetti pilota - soprattutto la nuova azione preparatoria "Impegno locale per l'occupazione", appena istituita dal Parlamento europeo con il bilancio 2000 - le iniziative EQUAL, INTERREG, nonché il mainstreaming del Fondo sociale.
Come sottolineato dalla commissione per l'occupazione e gli affari sociali nel suo parere, è necessario dunque che la Commissione tenga conto delle sinergie da utilizzare in questo contesto, evitando al tempo stesso doppioni di progetti di finanziamento.
Se, da un lato, riteniamo necessario che i comitati di pilotaggio garantiscano coerenza e complementarità fra i diversi interventi, dall' altro esortiamo la Commissione a rafforzare lo scambio di informazioni e il coordinamento fra i suoi servizi interessati.
Non solo tale coordinamento è essenziale ma, come ricordato nel nostro parere, essenziali devono essere anche gli scambi e la diffusione delle esperienze e delle buone pratiche.
Signor Presidente, l'importanza di questa iniziativa diviene sempre maggiore di pari passo con l'intensificarsi dei problemi economici e sociali nei centri urbani europei, e con il progressivo senso di esclusione del cittadino dalla gestione della città o del quartiere in cui risiede.
A questa situazione verranno a sommarsi i rivolgimenti sociali dovuti all'ampliamento dell'Unione: ciò richiede che si provveda per tempo al rilancio economico e alla coesione sociale delle nostre città.
Affrontare questi problemi diviene impellente, se si pensa al grande potere di irradiazione delle città rispetto alle aree circostanti, ma anche all'importante ruolo storico e culturale delle città.
Eppure, il successo di una simile operazione richiede l'impegno e la partecipazione di tutta la cittadinanza, nonché il coinvolgimento delle categorie sociali meno attive e delle categorie particolarmente colpite dalla crisi economica e sociale.
A tale proposito ci preme sottolineare la necessità di una partecipazione equilibrata delle donne e di chi le rappresenta alla progettazione ed esecuzione dei programmi previsti dall'iniziativa URBAN.
Inoltre, in qualità di commissione competente sulle pari opportunità, teniamo a sottolineare la necessità di finanziare infrastrutture atte ad agevolare l'impegno della donna in ambito professionale, e segnatamente in rapporto alla necessità di conciliare impegni professionali e impegni familiari; più in generale, infrastrutture che promuovano la solidarietà fra le diverse generazioni e la solidarietà sociale.
L'efficace applicazione di questa iniziativa potrebbe avere un effetto moltiplicatore, in quanto sarebbe in grado di ispirare azioni analoghe anche sul piano regionale e locale. Il suo significato sul piano politico ne risulterà così amplificato, perché le donne devono poter toccare con mano, nella vita di ogni giorno, i risultati delle politiche europee.
. (DE) Signor Presidente, la nostra commissione ha accolto con favore la proposta della Commissione esecutiva di individuare quali priorità per il programma URBAN una migliore integrazione delle comunità locali e delle minoranze etniche, nonché l'aumento della sicurezza e la prevenzione della criminalità.
In sede di commissione si ritiene indispensabile che la rivitalizzazione economica e sociale delle aree urbane si accompagni alla creazione di un'atmosfera di tolleranza nei confronti delle minoranze e che pertanto misure atte a ridurre il razzismo e la xenofobia costituiscano parte integrante dei programmi da finanziare nel quadro di URBAN.
Consideriamo inoltre un compito fondamentale nell'ambito della rivitalizzazione delle aree urbane quello di aumentare il senso di sicurezza dei cittadini e dunque la lotta agli atti quotidiani di criminalità nelle città.
La nostra commissione ha constatato che la lotta e la prevenzione della criminalità con metodi innovativi ed efficienti a livello comunale richiede misure differenziate fra le quali: l'integrazione della prevenzione della criminalità nella pianificazione urbanistica, misure specifiche per la prevenzione della delinquenza minorile, il reinserimento degli autori dei reati nonché modelli volti ad assicurare una cooperazione efficace fra i vari attori a livello locale, quali la polizia, magistratura, servizi sociali.
La raccomandazione è stata approvata all'unanimità in sede di commissione, in quanto attribuiamo estrema importanza al fatto che proprio URBAN - programma che in passato è stato attuato con successo - possa proseguire. Siamo infatti convinti che soltanto con programmi di questo tipo a livello comunitario riusciremo ad assicurare a lungo termine la convivenza pacifica di tutti gli abitanti dell'Unione europea.
Per questo essi riscuotono il nostro pieno consenso.
Vorrei illustrare le proposte della commissione per l'occupazione e gli affari sociali per la principale delle quattro iniziative comunitarie, ossia INTERREG III.
E' necessario che nel quadro di INTERREG III sia dato notevole spazio anche alle misure sociali.
Ciò risulta non soltanto opportuno, ma dovuto, se si tiene conto del carattere fondamentalmente strutturale del 50% della disoccupazione nell'Unione e della particolare sensibilità delle aree frontaliere - mi riferisco soltanto ai possibili movimenti migratori indesiderati.
Le misure da promuovere elencate nell'allegato II dell' elemento A appaiono promettenti a tale proposito.
Nella comunicazione della Commissione, tuttavia, mancano del tutto disposizioni che obblighino gli Stati membri ad adottare un approccio integrato che coniughi gli aspetti di politica sociale e occupazionale.
Vorrei pertanto soffermarmi in particolare sulla necessità di un maggiore ricorso a misure a favore della formazione professionale, soprattutto nelle regioni che presentano livelli elevati di disoccupazione di lunga durata e di disoccupazione giovanile.
Anche l'orientamento B dovrebbe essere aperto a misure di incentivazione a favore dell'occupazione, soprattutto nel quadro della strategia di preadesione per i paesi candidati.
Per quanto riguarda le misure di politica occupazionale, in generale ritengo necessario che i membri del comitato misto di cooperazione vengano designati su base regionale, in quanto è solo a quel livello che si dispone delle competenze e conoscenze specifiche necessarie al fine di evitare che tali misure restino pura astrazione.
Possiamo e, anzi, dobbiamo criticare tuttora le eccessive spese amministrative di INTERREG III, benché sembra quasi che ciò risulti inevitabile nei programmi della Commissione.
Vorrei tuttavia far rilevare che ciò, proprio in questo ambito specifico, ha esiti fatali.
Proprio nella politica occupazionale dovremmo proporci di adottare misure il più possibile semplificate, affinché la dimensione sociale nell'Unione europea recuperi l'importanza che le compete.
Signor Presidente, la commissione per la politica regionale, i trasporti e il turismo ha esaminato, fra altri argomenti, anche la relazione presentata a proposito di LEADER+, acconsentendo in quella sede a sostenere il processo di decentramento nella gestione delle azioni, nella convinzione che tale processo potrà essere efficace soltanto se verranno rispettate due condizioni: che i Gruppi d'azione locali siano rappresentativi degli interessi generali della comunità locale e che si faccia ricorso ai meccanismi di controllo della Commissione per evitare che gli organi politici locali e territoriali sfruttino le risorse di LEADER+ per finanziare organizzazioni e associazioni di cittadini legate al potere politico.
In seno agli organi decisionali dei progetti, noi richiediamo una pari rappresentanza di tre componenti diverse: rappresentanti politici e pubbliche amministrazioni; imprese e operatori economici, e infine le parti sociali, compresi i sindacati e le organizzazioni non governative.
Abbiamo inoltre sottolineato con vigore che, in seno a tutti questi organi, dovrà essere garantita un'equilibrata rappresentanza di uomini e donne.
Sottolineiamo inoltre che l'obiettivo principale consiste nella promozione di strategie per uno sviluppo sostenibile, i cui effetti benefici andrebbero ben al di là del territorio geografico della comunità locale, e riteniamo pertanto opportuno che questi progetti vengano inseriti nei programmi di sviluppo, inclusi gli obiettivi 1 e 2, così come nei piani di assetto territoriale delle regioni e dei paesi interessati dai progetti.
La nostra commissione si compiace inoltre della capacità di intervenire in tutti i territori rurali dell'Unione di LEADER+, ma ritiene tuttavia necessaria una concentrazione delle risorse comunitarie nelle regioni meno favorite, al fine di agevolare il processo di coesione socioeconomica dell'Unione senza che i governi nazionali convoglino queste stesse risorse verso obiettivi che nulla hanno a che fare con la coesione.
La nostra commissione è ritiene che i progetti finanziati nel quadro dell'azione 1 dovrebbero mirare a valorizzare il potenziale di sviluppo endogeno, facendo leva in particolare su tradizioni, tecniche e pratiche locali, su produzioni specifiche e su pratiche di gestione energetica sostenibile.
Noi appoggiamo la proposta della Commissione europea volta concentrare le azioni su territori selezionati di dimensioni ridotte e riteniamo che, data la dispersione che caratterizza molti insediamenti abitativi nelle zone rurali, la soglia demografica minima per la selezione di un progetto debba essere ridotta a 10.000 abitanti.
Riteniamo necessario coordinare gli obiettivi di sviluppo e i meccanismi di gestione delle azioni 2 e 3 finanziate da LEADER con le restanti azioni finanziate nelle stesse zone da altri programmi comunitari di cooperazione e partenariato interregionale e internazionale, quali INTERREG, SAPARD, PHARE, TACIS e MEDA.
- (DE) Signor Presidente, onorevole relatrice, onorevoli colleghi, prima di esaminare più in dettaglio la relazione EQUAL, vorrei soffermarmi sugli aspetti fondamentali degli orientamenti per l'occupazione su cui si basa la relazione.
Gli obiettivi principali di una politica per l'occupazione a livello della UE sono stati individuati nella capacità di inserimento professionale, lo spirito imprenditoriale e la capacità di adattamento.
Tali obiettivi, a quanto pare, dovrebbero far sì che le lavoratrici e i lavoratori diventino il più possibile utili e utilizzabili per l'economia.
Un approccio che si proponga però di eliminare davvero e in modo efficace la discriminazione dovrebbe avere quale finalità l'autodeterminazione delle persone.
A quel punto, però, non si tratterebbe più di promuovere l'utilizzabilità per l'economia quanto piuttosto la parità di diritti.
La relazione della onorevole Stenzel, comunque, si sviluppa bene, almeno nel quadro degli orientamenti previsti.
Tutti i richiedenti asilo e i profughi andrebbero esplicitamente inseriti nei programmi, cosa che dovrebbe essere scontata.
I conservatori, invece, hanno votato contro in sede di commissione.
Rivolgo loro la seguente domanda: l'obiettivo della vostra politica è quello di emarginare le persone?
Che cosa c'è dietro l'idea di vietare di lavorare a coloro che vogliono farlo?
Ciò non è forse in stridente contrasto con l'orientamento "capacità di inserimento professionale?"
Degno di nota è anche che si tratti di un programma mainstreaming, perché la relazione continua a presentare una grave carenza.
Si evidenzia che alle donne andrebbero offerte maggiori opportunità sul mercato del lavoro costruendo un maggior numero di asili per l' infanzia.
Chi lascia che gli uomini possano tranquillamente dedicarsi alla propria ascesa professionale e si preoccupa esclusivamente degli asili, senza mettere in discussione l' impari distribuzione dell' attività riproduttiva, purtroppo non ha capito che cosa significhi mainstreaming!
Signor Presidente, onorevoli colleghi, la Commissione per la politica regionale, i trasporti e il turismo ha approvato il presente parere sulla relazione EQUAL nella sua deliberazione conclusiva senza nessun voto contrario e con una sola astensione.
Lo faccio rilevare espressamente all'inizio del mio intervento per segnalare la differenza di posizioni rispetto alla commissione per l'occupazione, titolare della relazione.
L'approvazione del parere da parte di tutti i gruppi politici si fonda sulle conclusioni nelle quali le questioni della politica regionale, dei trasporti e del turismo vengono collegate agli aspetti della lotta a tutte le forme di discriminazione e disuguaglianza nel contesto del mercato del lavoro.
Anche i deputati della commissione per la politica regionale, ovviamente, hanno evidenziato una serie di punti critici nella proposta della Commissione: in primo luogo, l'insufficiente precisazione degli orientamenti tematici per le attività delle partnership di sviluppo; secondo, il fatto che non siano ancora stati definiti dalla Commissione criteri di selezione rigorosi per la valutazione dei progetti proposti; terzo, l'ammontare degli oneri amministrativi, probabilmente eccessivo, per la gestione dei progetti da parte della Commissione e degli enti di assistenza tecnica.
Occorre pertanto fissare un massimale per le spese amministrative.
La commissione ha tratto le proprie conclusioni da tali osservazioni critiche.
Particolare importanza è stata attribuita al collegamento fra la creazione di nuovi posti di lavoro per persone svantaggiate ed escluse nei settori sociale, del turismo e delle PMI con il sostegno alle piccole e medie imprese in fase di avviamento, tenendo conto delle esigenze di cambiamento strutturale.
L'integrazione delle attività nel quadro delle iniziative comunitarie con le iniziative europee per l'occupazione è un'esigenza imprescindibile e un presupposto fondamentale per conseguire gli obiettivi che si propone il programma EQUAL.
Condividiamo appieno l'approccio innovativo adottato nella formazione delle partnership di sviluppo e nell'organizzazione di scambi di esperienze a livello europeo come parte integrante del programma EQUAL.
Il particolare orientamento, volto a conseguire un valore aggiunto europeo, innalza la cooperazione regionale al livello europeo, preservando al tempo stesso i rapporti di collaborazione fra i vari attori regionali.
Una tale impostazione è senz'altro valida ed è per questo che anche noi ne raccomandiamo l'adozione.
Signor Presidente, signore e signori, onorevoli colleghi, come è già stato sottolineato oggi, la prima iniziativa URBAN ha ottenuto senz'altro risultati positivi.
Il fatto che essa venga proseguita nel quadro di URBAN II, seppure con una dotazione finanziaria inferiore, si deve unicamente al fervore di alcuni europarlamentari e in particolare - almeno a quanto mi risulta, visto che siedo per la prima volta fra i deputati di questo Parlamento - alla relatrice, onorevole McCarthy, che vorrei ringraziare sentitamente per l'impegno e anche per la sua relazione su URBAN II.
La novità dell'iniziativa URBAN II risiede nell' essere stata concepita espressamente per le città di piccole dimensioni e i quartieri.
E' importante perché proprio le piccole città spesso hanno maggiori difficoltà ad accedere ai fondi mentre, d'altro canto, i problemi che richiedono importanti interventi di risanamento, possono concentrarsi proprio in queste aree, con le relative ripercussioni negative.
Per aumentare l'efficacia delle singole misure, il numero dei progetti per URBAN II è stato limitato a 50.
A mio avviso è importante non attenersi troppo rigidamente a questo limite numerico fissato arbitrariamente e lasciare agli Stati membri la possibilità di stabilire fra quanti progetti vadano ripartiti i fondi ad essi assegnati.
Occorre anche evitare che proprio negli Stati membri di piccole dimensioni le risorse messe a disposizione vadano a beneficio soltanto, ancora una volta, dei quartieri delle grandi città.
In quel caso i contributi di URBAN II risulterebbero di entità assolutamente trascurabile, di dubbia efficacia e quindi destinati a non lasciare alcun segno.
A mio parere è altrettanto importante evitare di estendere eccessivamente, rendendoli meno incisivi, i criteri di selezione dei progetti per URBAN II.
Proprio una serie di criteri definiti rigorosamente è il presupposto affinché i progetti finanziati assumano valore di modelli e siano in futuro trasferibili ad altri centri urbani problematici.
In virtù della mia personale esperienza politica a livello comunale in una regione di antica industrializzazione, afflitta da molti problemi, vorrei concludere, onorevoli colleghi, pregandovi di esprimere il vostro consenso in particolare su due punti della relazione che considero essenziali, accanto agli elementi di politica sociale.
Primo: la tutela dell'ambiente è indispensabile per assicurare uno sviluppo urbano sostenibile e pertanto dovrebbe essere il presupposto generale per il finanziamento dei progetti.
Secondo: la prevenzione e la lotta alla criminalità urbana quotidiana e alla criminalità legata allo spaccio di droga devono essere attuate a livello locale.
Sono indispensabili per elevare la qualità della vita nei centri urbani e pertanto devono assumere un'importanza centrale anche nell'ambito dell'iniziativa URBAN II.
Signor Presidente, onorevoli colleghi, signore e signori, prima di tutto desidero ringraziare i relatori per l' ottimo lavoro svolto in tempi così brevi.
Il nostro gruppo ha comunque criticato il ritardo cui la commissione competente ha iniziato i lavori preparatori così tardi.
Il fatto che le relazioni siano state presentate in ritardo ha inoltre fatto sì che il loro esame, soprattutto in sede di commissione per la politica regionale, i trasporti e il turismo, sia stato svolto in modo affrettato.
In tal modo abbiamo perso un' ottima opportunità per discutere i risultati dei programmi precedenti, le loro pratiche migliori ed anche i loro punti deboli.
In merito al programma INTERREG, il nostro gruppo sottolinea l' importanza dell' attività transfrontaliera, soprattutto dei rapporti di cooperazione con le frontiere esterne dell' Unione europea.
Mi riferisco soprattutto all' area dei Balcani, alla costa adriatica e, naturalmente, alla Russia.
Il nostro gruppo desidera ancora una volta attirare l' attenzione sul controllo dei finanziamenti e sottolinea che i programmi INTERREG, TACIS, ISPA e PHARE necessitano di un migliore coordinamento.
Attualmente questo coordinamento manca completamente e la Commissione non ha ancora presentato alcuna proposta concreta su come modificare tale situazione.
Noi parlamentari attendiamo che la Commissione presenti la propria proposta in merito quanto prima.
Per un' effettiva attuazione dei programmi è importante coinvolgere le imprese, le organizzazioni e tutti gli altri attori locali.
Viste le esperienze fatte in passato, è necessario pianificare meglio i progetti di cooperazione, assicurando un controllo più capillare e risultati più positivi.
Spesso i progetti non sono stati attuati fino in fondo e la loro efficienza si è persa nei meandri amministrativi e burocratici.
Anche i partner devono impegnarsi in prima persona nell' esecuzione dei progetti e nell' adempimento dei loro doveri.
Il nostro gruppo desidera riproporre alcuni emendamenti respinti durante l' esame della commissione.
Inoltre, desidero spendere due parole sulla relazione URBAN. Nella sua motivazione il relatore ha affrontato, in modo pregevole, il tema della quota minima di 500 euro per abitante prevista dagli orientamenti della Commissione.
Questa non deve essere considerata un obiettivo meccanico, bensì realistico, da applicare in base alle condizioni particolari dell' "area bersaglio" .
Si tratta di un aspetto estremamente importante che deve essere evidenziato sia nelle motivazioni che nelle conclusioni.
Signor Presidente, onorevoli colleghi, fra tutte le iniziative dei Fondi strutturali, INTERREG è una delle più spiccatamente europee.
I progetti in questo caso non dovranno essere promossi soltanto in una regione e in un singolo paese, ma nelle regioni confinanti in due o più Stati.
Purtroppo tale principio vale soltanto per una parte della dotazione, ossia soltanto per le aree frontaliere all'interno dell'UE, mentre invece, proprio le regioni confinanti con paesi terzi hanno bisogno di uno strumento funzionante per la cooperazione transfrontaliera.
Il regolamento potrebbe indurre erroneamente a pensare che di questo si tratti, ma in realtà non è così.
Sono anni che la Commissione non ha apportato alcuna modifica del regolamento, nonostante il Parlamento lo abbia chiesto da tempo.
In pratica ciò significa che a breve termine queste regioni sono ridotte, ancora una volta, a ricevere soltanto i fondi a favore delle regioni periferiche.
Il Parlamento ha chiesto fin dal 1996 che venisse costituito un fondo comune per la cooperazione con i paesi terzi per ovviare alle difficoltà in questo ambito, ma non è stato fatto nulla!
I problemi continuano a trascinarsi, a scapito delle regioni interessate.
Il Parlamento ribadisce ancora una volta la richiesta di migliorare ed estendere la cooperazione transfrontaliera, di costituire un fondo comune e di modificare ulteriormente il regolamento in collaborazione con gli altri Commissari.
Vogliamo un' Europa che risponda ai bisogni dei cittadini e non un'Europa dei burocrati!
Signor Presidente, un terzo del bilancio dell'Unione va a finire in fondi intesi per la promozione dello sviluppo, cosa che il mio gruppo trova eccellente, a patto che in tal modo si elimini il ritardo di sviluppo di regioni, città e gruppi di persone, oppure si migliori la situazione sanitaria e dell'ambiente.
Si tratta di una questione di solidarietà e progresso.
Ma la distribuzione di somme di denaro sempre più ingenti non rappresenta una garanzia di miglioramento delle modalità di spesa di quei fondi.
I comuni e le regioni che beneficiano di tali fondi nel frattempo si sono fatti una certa esperienza e constatano che è incredibilmente difficile investire le risorse nei settori che ne hanno maggiore necessità.
Di norma i progetti legati alla crescita economica e alle infrastrutture danno risultati piuttosto soddisfacenti, mentre per i progetti in campo sociale e ambientale non sempre si è sicuri di ottenere l'approvazione.
Data la grande incertezza che regna circa l'interpretazione delle norme, le regioni e i comuni ricorrono all'assistenza di costosi uffici di consulenza.
Questi esperti vengono incaricati di fare una stima della misura in cui i funzionari della Commissione europea sono disposti ad approvare i piani presentati.
In alcuni casi, ho l'impressione che non sia una questione di solidarietà o di soluzione dei problemi più urgenti, ma che si miri piuttosto a mantenere in piedi gli interessi costituiti e a fare propaganda per le benedizioni che provengono dall'Unione europea.
Mi pare che la possibilità di esporre un cartellone pubblicitario in cui si dice che il tal progetto viene cofinanziato dall'Unione europea sia diventato lo scopo principale.
Troppo denaro viene speso in propaganda e uffici di consulenza, in consultazioni e controlli, e molto denaro alla fine ritorna nelle casse dello Stato membro che originariamente lo aveva versato.
Dopo la prevista adesione di nuovi Stati membri, il cui standard di vita è pari a uno o due terzi della media degli attuali Stati membri dell'Unione europea, un tale spreco di risorse genererà ancora maggiori opposizioni.
In sede di commissione per la politica regionale, i trasporti e il turismo, il gruppo confederale della Sinistra unitaria europea si è dichiarato d'accordo con il relatore per parere sul programma LEADER, onorevole Nogueira Román, che giustamente constatava che non è saggio disperdere le risorse fra tutte le zone rurali.
Se si tratta di operare una scelta fra i progetti innovativi e la concentrazione dei fondi nella lotta contro i ritardi di sviluppo, noi siamo favorevoli a questa seconda opzione, dato che è quella che maggiormente contribuisce all'uguaglianza.
L'innovazione nelle regioni che già stanno bene è comunque un'attività redditizia e si sviluppa ugualmente, anche senza i contributi europei.
Una seconda osservazione riguarda la possibilità di atti di abuso di potere e nepotismo da parte delle autorità regionali e comunali.
Si pone l'accento sui gruppi locali, in cui collaborano autorità, organizzazioni senza scopo di lucro e aziende.
Nella discussione ci siamo soffermati sulla chiave di ripartizione da applicare e fra le varianti ce n'è una che fa pensare al modello "polder" olandese: una collaborazione fra autorità, sindacati e organizzazioni degli imprenditori.
Non dimentichiamo che le elezioni comunali e regionali vengono organizzate per rappresentare tutta la popolazione, pertanto quegli organi dovrebbero fare già una valutazione tenendo conto delle richieste del movimento sindacale e del movimento ambientalista.
Il mio gruppo non è contrario che i sindacati e il movimento ambientalista, il cui apporto alla società è importante, ricevano un loro ruolo ben definito.
In tal modo si eviterà che il loro contributo venga tagliato fuori a priori nel caso in cui le autorità locali diano prova di miopia o di funzionamento poco democratico.
Ma il fatto che si debbano temere abusi di potere e nepotismo indica che purtroppo la democrazia ancora non funziona in modo ottimale.
Il problema è che a causa del ruolo limitato degli organi elettivi, le imprese acquistano maggiore peso.
Finché l'economia non si baserà sull'equilibrio fra i bisogni di tutti piuttosto che sul profitto di pochi, ho i miei dubbi che la democrazia possa funzionare meglio sotto l'influenza degli imprenditori che sotto l'influenza dei consigli comunali.
Il principio che ci muove è "una persona, un voto", piuttosto che "un'azione, un voto".
Signor Presidente, all' interno dell' Unione europea esistono frontiere economiche e in questo momento il mercato interno, con la libera circolazione dei beni, delle persone e dei capitali funziona a pieno regime.
Tuttavia, affinché il mercato interno possa funzionare bene e la moneta unica europea possa affermarsi è importante che tutte le regioni d' Europa, che sono più di cento, possano competere sul piano economico in un ambiente tanto carico di sfide.
Alcune zone dell' Unione europea sono molto forti economicamente e hanno un livello di reddito pro capite nettamente superiore alla media.
Vi sono regioni povere all' interno dell' Unione che necessitano di un' assistenza europea per migliorare il tessuto delle proprie economie allo scopo di renderle competitive all' interno della struttura della Unione europea.
Questo è il motivo per cui, analizzando le prospettive finanziarie 1989-1993 e 1994-1999, si riscontra che una quota cospicua del bilancio comunitario è destinata all' amministrazione del Fondo europeo di sviluppo regionale e del Fondo sociale europeo.
Per molte regioni europee continuano a sussistere due ordini di problemi: in primo luogo le carenze delle infrastrutture stradali, degli impianti di trattamento delle acque reflue e delle reti di trasporti collegate; in secondo luogo la necessità di porre in essere iniziative per combattere la disoccupazione giovanile e di lunga durata, che costituisce il problema sociale costante di molte zone rurali e urbane europee.
Occorre un impegno permanente a favore della costruzione di un' Europa che non sia solo un' Europa delle città; dobbiamo garantire che le iniziative a favore del lavoro promuovano opportunità di occupazione nel settore delle piccole e medie imprese anche nelle zone rurali europee.
La discussione di questa sera si incentra essenzialmente sui programmi di iniziativa europei, ovvero la nuova iniziativa INTERREG III, EQUAL, e LEADER+.
Questi tre programmi devono offrire una chiara dimostrazione dell' impegno dell' Unione a favore dello sviluppo transfrontaliero, della lotta alla disoccupazione di lunga durata e dei regimi di sviluppo regionale.
Signor Presidente, molte città nell'Unione europea devono combattere con un ritardo di sviluppo.
Gli Stati membri non sempre dispongono di mezzi sufficienti per affrontare energicamente il problema, pertanto pare logico che l'Unione europea continui a offrire il suo appoggio e, se necessario, integri l' impegno degli Stati membri nell'ambito del programma URBAN.
Le proposte della Commissione in relazione a tale programma prevedono per i prossimi sette anni una riduzione sia del bilancio comunitario che del numero di regioni beneficiarie.
Alla stessa stregua del collega, onorevole McCarthy, devo constatare che il numero di regioni è stato tagliato drasticamente.
E' auspicabile lasciare agli Stati membri una certa libertà di determinare autonomamente il numero di progetti da finanziare nell'ambito di un bilancio ben delimitato.
Per quanto riguarda il bilancio, come indicato il programma URBAN è volto ad assistere e a completare la politica nazionale.
A mio parere è più che logico che, se dovesse risultare necessario generare mezzi finanziari aggiuntivi, ci si rivolga in primo luogo agli Stati membri e ai finanziatori privati.
L'emendamento n. 2 del gruppo dei Verdi non può contare comunque sul nostro appoggio, come del resto è avvenuto anche in sede di commissione.
Inoltre sono del parere che l'assistenza a una città o a un quartiere, dato che si tratta di contributi comunitari, debba avere un effetto di stimolo.
Concedere appoggi strutturali creerebbe dipendenza e quindi si perderebbe di vista l'obiettivo.
Per concludere, desidero formulare un'osservazione di natura generale sul programma INTERREG.
A mio avviso gli aiuti per le iniziative transfrontaliere andrebbero versati solo nel caso in cui le regioni interessate lo richiedano.
Al momento dell'esecuzione dei programmi è importante sincerarsi che questi non siano in contrapposizione con la legislazione comunitaria.
Un rischio reale, se vogliamo credere alla relazione della Corte dei conti per il 1998.
Di qui il nostro emendamento volto a prevenire le incoerenze fra politica generale e progetti concreti.
Innanzi tutto mi permetto di esprimere il mio sbalordimento per la condanna pregiudiziale dell'Austria da parte dei 14 rappresentanti del Consiglio.
Signor Presidente, onorevoli colleghi, nel quadro della riforma dei Fondi strutturali si è avuta una concentrazione delle iniziative comunitarie, il cui numero è stato ridotto complessivamente a quattro.
Valuto favorevolmente il proseguimento di INTERREG e il ruolo prioritario attribuitole.
Tuttavia il ritardo nella presentazione del progetto di orientamenti ha determinato alcuni problemi.
Le regioni non sono state coinvolte sufficientemente nella preparazione degli orientamenti, nonostante nel corso della discussione sulla riforma dei Fondi strutturali si fosse ripetutamente richiamata l'attenzione sulla necessità della loro partecipazione.
Non è previsto un passaggio diretto da INTERREG II a INTERREG III e ciò, di fatto, comporta incertezze nella programmazione e lacune nei finanziamenti.
E' un peccato perché in tal modo vengono sicuramente messi a repentaglio progetti validi.
Nell'esecuzione di INTERREG occorre garantire il coordinamento e la sincronizzazione con gli altri strumenti finanziari interessati.
Ciò è particolarmente importante per aumentare l'efficienza dei fondi impiegati e comporta tuttavia alcuni problemi.
Le difficoltà sono dovute soprattutto alla durata annuale dei fondi che vengono assegnati in base ai progetti, per esempio nell'ambito di PHARE, mentre i contributi forniti nell'ambito di INTERREG hanno durata pluriennale e vengono assegnati in base alle misure adottate.
In futuro ciò determinerà problemi pratici e mi auguro che tutto questo non impedisca una soddisfacente attuazione di INTERREG.
Signor Presidente, onorevoli colleghi, l'iniziativa comunitaria LEADER si è dimostrata un valido strumento per dare impulso a sviluppi innovativi e progetti pilota all'interno e a partire dalle aree rurali.
Pertanto è senz'altro positivo che questa iniziativa comunitaria sia stata mantenuta e riproposta in forma rinnovata nell'ambito del programma LEADER+.
Il nuovo programma LEADER+ è ora attuabile nell'intero spazio rurale dell'Unione europea e ciò offre maggiori possibilità di finanziamento dei progetti.
E' senz'altro importante assicurare il coordinamento fra LEADER+ e gli altri interventi di sostegno dell'Unione europea, ma è altrettanto importante assicurare il coordinamento con le altre forme di promozione a livello nazionale.
Occorre, da un lato, evitare la frammentazione degli interventi di sostegno e, dall'altro, poter sfruttare anche gli effetti sinergici.
Da questo punto di vista, va senz'altro accolto favorevolmente anche l'obiettivo di aumentare il collegamento di rete fra aree beneficiarie del programma LEADER.
Il settore agricolo è una delle assi portanti nello spazio rurale e deve poter partecipare all'iniziativa LEADER; i cambiamenti strutturali che investono l'agricoltura possono essere accompagnati anche attraverso l'iniziativa LEADER, contribuendo alla creazione di nuovi posti di lavoro nello spazio rurale.
Nell'ambito del programma LEADER+ occorre tenere conto di tutte le interconnessioni economiche nello spazio rurale e delle possibilità di raggiungere il risultato ottimale soltanto mediante un impegno comune.
A questo punto si dovrà passare alla fase di attuazione di LEADER.
I programmi operativi devono essere approvati al più presto dalla Commissione, ossia occorre garantire la praticabilità e l'efficienza nel trattamento delle richieste di finanziamento e la massima tempestività nell'assegnazione degli incarichi.
Sono previsti cinque mesi di tempo: troppo a mio avviso.
Bisognerebbe abbreviare i tempi.
Chi ha elaborato e messo a punto un progetto, infatti, ha fretta di passare alla fase di realizzazione.
Pur essendo pienamente soddisfatto della nuova veste dell'iniziativa comunitaria LEADER+, vorrei richiamare l'attenzione su un aspetto che mi sta particolarmente a cuore: nella sua presentazione, la Commissione UE, ha chiesto un osservatorio del programma LEADER+ senza entrare esattamente nel merito dell'attuazione di tale proposta.
A mio parere si pongono le seguenti questioni: chi vi lavorerà?
Come verranno selezionate queste persone?
Soprattutto: dove saranno reperiti i fondi necessari e dove dovrebbe avere sede un tale osservatorio?
Sono dell'opinione che al programma LEADER+ non resti più un centesimo da destinare a ulteriori spese amministrative per compiti che, di per sé, dovrebbero essere svolti dalla Commissione.
Le esperienze compiute in altri settori in cui sono stati istituiti osservatori dimostrano inoltre che, oltre alla creazione di posti di lavoro di dubbia validità, questi ultimi, non hanno alcuna particolare utilità.
Esorto pertanto la Commissione a esercitare direttamente e in prima persona le proprie funzioni di controllo e ad adoperarsi per garantire il positivo andamento dei programmi LEADER+.
Ciò implica fra l'altro anche la valutazione e la diffusione dei risultati, come, del resto, è già stato fatto finora.
Signor Presidente, la maggior parte delle frontiere che per secoli hanno diviso l'Europa sono state tracciate in modo artificioso, dividendo aree geografiche unitarie e inducendo forti disparità in termini di sviluppo equilibrato e di coesione.
Le nostre frontiere interne, o quel che ne resta, oggi non sono più motivo di guerre ma continuano a produrre arretratezza economica, barriere sociali e incomunicabilità culturale fra i popoli d'Europa.
Le Istituzioni comunitarie hanno il dovere di adoperarsi affinché queste cicatrici lasciate dalle frontiere divengano un ricordo, dal momento che risultano in contraddizione con lo spirito di unità europea.
La coesione economica e sociale che noi difendiamo si manifesta, nel quadro dell'iniziativa INTERREG, sotto forma di coesione territoriale e di integrazione degli spazi di frontiera e delle aree periferiche del nostro continente.
Sin dall'origine, INTERREG costituisce il germe di un'autentica politica comunitaria dell'assetto territoriale, nonché di una concezione davvero policentrica dello spazio europeo.
Pur condividendo questa iniziativa, il Parlamento deplora unicamente che ci venga richiesto di approvare una risoluzione al riguardo prima ancora di poter prendere visione della valutazione condotta su INTERREG II; d'altra parte, siamo consapevoli che non è bene ritardare ulteriormente l'attuazione di questa terza edizione del programma, cosa che metterebbe a repentaglio l' esito di numerosi progetti, o la continuità di quelli già in corso, dal momento che il successo di INTERREG è innegabile come riconosciuto dalle autorità locali, regionali e nazionali che hanno partecipato a progetti cofinanziati.
Apprendere insieme, innovare, condividere progetti e buone prassi, capirsi ed essere tolleranti a vicenda: ecco alcuni degli insegnamenti che questa iniziativa ha da offrire a chi vi partecipa.
Intorno all'iniziativa ruota una serie di problematiche interessanti: l'osservatorio, il principio di concentrazione eccetera.
Dal canto mio, vorrei soffermarmi sul tema degli organi gestionali.
Ritengo necessario individuare organi di gestione comuni, interregionali e transnazionali, ai quali partecipino attivamente tutte le autorità locali e regionali, nonché i soggetti economici e sociali.
I casi di progetti paralleli lungo i due lati di una frontiera non devono più ripetersi.
Occorre creare una cultura transfrontaliera, ma ciò richiede capacità di innovazione in materia di cooperazione amministrativa, capacità di immaginazione per superare le barriere esistenti e le difficoltà rappresentate dai diversi livelli di competenze previsti in ciascuno Stato membro, in ciascuna regione e in ciascun comune.
Non è ammissibile che un dato progetto non possa essere attuato unicamente per difficoltà di comunicazione.
In occasione della discussione in sede di commissione abbiamo rilevato anche la difficoltà rappresentata dal coordinamento di INTERREG con altri strumenti finanziari a carattere annuale o biennale, quali MEDA, TACIS o PHARE.
La proposta di risoluzione di questo Parlamento ha prestato grande attenzione a queste difficoltà, porgendo alla Commissione europea utili spunti per superarle e stabilendo scadenze ragionevoli per l'attuazione delle modifiche necessarie.
Signor Presidente, il motivo per cui desidero contribuire alla discussione odierna è che l' iniziativa URBAN ha registrato un notevole successo, soprattutto in Irlanda, e sono molto lieto che l' Unione europea continuerà a contribuire a questo settore.
E' triste che molte centinaia, addirittura migliaia di comunità nell' Unione europea soffrano gravi svantaggi e profonda povertà.
Anche in città e Stati membri estremamente ricchi molti vivono nei ghetti, in situazioni di bisogno, con strutture scolastiche inadeguate, infrastrutture sottosviluppate, ove proliferano le tossicodipendenze e altri fenomeni.
A mio avviso, per affermare il suo ruolo di sostegno ai cittadini, l' Unione europea deve fornire assistenza agli Stati membri dimostrando che l' Unione lavora per questi cittadini e le loro famiglie.
Il programma ha ottenuto grandi successi in Irlanda come anche in altri paesi, dove il suo lancio, però, è stato alquanto lento, ma tali lentezze sono state necessarie per far sì che i cittadini partecipassero a livello locale allo sviluppo dei programmi: è importante che essi utilizzino la propria iniziativa e le competenze locali per realizzare l' iniziativa URBAN.
Sarebbe molto semplice realizzare rapidamente i programmi e terminarli in tempo coinvolgendo professionisti esperti esterni, ma ciò metterebbe a repentaglio la stessa finalità del programma URBAN.
Mi sia consentita un' ultima osservazione prima di concludere: dobbiamo insistere perché lo stanziamento dei fondi e l' attuazione del programma si iscrivano nel contesto di una seria politica di sviluppo URBAN, cosa che purtroppo in Irlanda non avviene.
Esprimo il mio plauso per l' approccio innovativo sposato dal programma EQUAL e per l' obiettivo perseguito di integrare i gruppi discriminati nel mercato del lavoro.
L' idea delle "partnership di sviluppo" è eccellente, anche siamo ancora in una fase sperimentale.
Avrei due ordini di preoccupazioni in merito alle partnership di sviluppo: esse dovrebbero essere accessibili ai piccoli gruppi, affinché possano progettare, realizzare e sorvegliare i programmi; il programma dovrà avere un' ampia componente di flessibilità.

In passato ho anche espresso preoccupazione per l' uso del gergo, invece di un linguaggio semplice, accessibile a tutti.
Mi rallegro che se ne sia tenuto conto nella relazione, ma non condivido l' emendamento n. 9, che è tutt' altro che formulato in un linguaggio semplice.
La mia seconda preoccupazione è rivolta ai gruppi discriminati che hanno problemi specifici, come per esempio l' accesso dei disabili al luogo di lavoro, un problema che andrebbe specificamente affrontato in qualche progetto.
Si tratta di preoccupazioni da tenere presenti nella fase di concezione dei programmi.
E' mia ferma intenzione farlo con le organizzazioni e i gruppi del mio collegio elettorale delle West Midlands.
Passo ora alla controversa questione dei richiedenti asilo e dei profughi.
Pur non essendo d' accordo che i rifugiati, cui è stato negato lo status di profugo e su cui grava la minaccia del rimpatrio, beneficino dell' iniziativa EQUAL, sono favorevole a considerare ammissibili tutti gli altri richiedenti asilo e profughi.
E' assolutamente giusto e sacrosanto che possano beneficiare di EQUAL come tutti gli altri.
Signor Presidente, onorevoli colleghi, con la relazione sul programma LEADER si attribuisce grande rilievo allo sviluppo rurale.
Non accade spesso e ne siamo tanto più lieti in quanto i programmi LEADER sono stati fattori chiave della politica dell' Unione a favore dello sviluppo rurale.
Occorre ricordare che questi programmi non sono stati soltanto gli elementi portanti dell' assetto del territorio, ma anche strumenti primari per la coesione economica e sociale in zone spesso fragili come, per esempio, quelle in via di desertificazione.
Occorre notare che per essere ammessi al programma LEADER gli interlocutori locali si sono riuniti, hanno discusso ed elaborato progetti.
Pertanto, tali programmi sono stati vettori importanti della democrazia partecipativa, della logica civica per l' Europa.
Il concetto LEADER + deve dunque mantenere tutti gli aspetti positivi dei precedenti programmi.
Sorge pertanto incalzante un interrogativo: perché dopo 10 anni di successo di questi programmi, si continua a relegare il programma LEADER + in un ruolo sperimentale?
Sono forse tante le altre azioni europee che possano fregiarsi di 800 esperienze originali specifiche particolarmente riuscite?
Per quanto tempo ancora la Commissione considererà sperimentale il programma LEADER, invece di farlo rientrare nel concetto generale di mainstreaming dello sviluppo rurale?
D' altro canto mi pongo qualche interrogativo sugli orientamenti ridotti nei quali la Commissione vuole coartare il programma LEADER +.
Signor Commissario, proprio quando, dopo Seattle, noi europei ci battiamo sulla multifunzionalità nei progetti di sviluppo rurale, perché dobbiamo ritrovarci le mani legate da criteri riduttivi e con mezzi sicuramente insufficienti?
E' una ecologista che le parla: il principio precauzionale e lo sviluppo sostenibile richiedono impostazioni molto più diversificate e multiformi.
A questo proposito, la Commissione ci propone di circoscrivere ulteriormente le azioni di cooperazione dei gruppi d' azione locale ai soli paesi candidati all' ampliamento.
Sarebbe meglio, come ha proposto la commissione per la politica regionale, i trasporti e il turismo, rafforzare il coordinamento fra LEADER + e i programmi comunitari di cooperazione e di partenariato, quali INTERREG, PHARE, SAPARD o MEDA.
La solidarietà con i paesi dell' Europa orientale è indubbiamente una buona cosa, ma non basta.
La tradizione già stabilita dai precedenti programmi con i paesi meridionali, in particolare quelli della costa mediterranea, non deve essere accantonata.
Ecco perché, ancora una volta, possiamo affermare che nel settore agricolo e dello sviluppo rurale manca la codecisione, grazie alla quale invece potremmo disporre effettivamente dei mezzi atti allo sviluppo di questi programmi per i quali sono necessarie cooperazione e trasversalità.
Signor Presidente, avrei alcune brevissime osservazioni.
Ci troviamo ora a discutere del nuovo periodo di programmazione e degli orientamenti delle quattro iniziative comunitarie, senza poter disporre di una valutazione approfondita e completa del precedente periodo.
Lo reputo un elemento pesantemente negativo.
Programmi e obiettivi sono di norma eccessivamente ambiziosi, mentre spesso la mancanza di trasparenza e la complessità dei progetti lasciano ampio spazio alla malaccorta gestione e persino alle frodi.
Le iniziative comunitarie qui in discussione possono, fatte salve alcune condizioni, svolgere un ruolo positivo.
Occorre tuttavia che queste iniziative non vengano subordinate agli obiettivi e alle ambizioni di una più vasta politica economica e sociale dagli effetti dannosi: esse devono invece vedersi riconosciuto il proprio ruolo autonomo.
Per esempio, l'adattamento di EQUAL agli obiettivi della impiegabilità e della flessibilizzazione dei rapporti di lavoro fa di questa iniziativa una mera rivisitazione dei patti territoriali per l'occupazione.
L'estensione dell'iniziativa LEADER all'intero territorio dell'Unione racchiude in sé il rischio di un'ulteriore emarginazione delle aree svantaggiate, a beneficio delle regioni più avanzate.
Fra le regioni che l'iniziativa INTERREG è chiamata a contemplare figurano in particolare le aree di frontiera e insulari, montuose e non, proprio come la provincia di Arta, in Grecia, che ingiustificatamente è stata esclusa dall'allegato I della comunicazione della Commissione.
Signor Presidente, lo sviluppo rurale è una priorità politica riconosciuta dal nostro Parlamento e dalla Commissione esecutiva e desidero dare il benvenuto oggi in quest' Aula al Commissario responsabile, il Commissario Fischler.
La nostra risposta al declino rurale è arrivata tardi, ma, come si suol dire, è meglio tardi che mai.
L' agricoltura familiare è ormai considerata un elemento centrale del modello agricolo europeo, oltre che un obiettivo che dovrà essere affrontato sicuramente nell' orizzonte temporale dell' AGENDA 2000.
Ritengo che i prossimi cinque anni saranno decisivi per il futuro di migliaia di aziende familiari marginali: spetta a ciascuno di noi fare tutto il possibile per garantirne la sopravvivenza.
Come il Commissario ben sa, l' agricoltura da sola non può assicurare la sopravvivenza delle comunità rurali.
Per tale motivo occorre coordinare tutte le politiche suscettibili di produrre un impatto positivo sullo sviluppo rurale.
In tal senso il programma LEADER si è affermato in quanto iniziativa efficace a favore dello sviluppo.
Esso offre alle comunità locali l' opportunità di identificare il proprio potenziale di sviluppo e di partecipare attivamente alla gestione dei problemi.
La partecipazione volontaria dei cittadini ai programmi di sviluppo non è sempre apprezzata nella sua interezza.
Eppure, grazie all' esempio di LEADER, non possono esservi dubbi in merito all' efficacia del volontariato in quanto parte integrante di una politica nazionale e comunitaria di più ampio respiro.
Concludendo, nell' esprimere il mio apprezzamento per l' approvazione da parte della Commissione di LEADER+ desidero altresì dare voce alla mia preoccupazione per i ritardi nel passaggio da LEADER II all' avvio del nuovo programma.
Vi esorto a considerare seriamente tale problema.
Un' interruzione nella continuità avrà gravi conseguenze per il programma e certamente produrrà un effetto disgregante sugli operatori volontari e di mestiere.
Signor Presidente, signor Commissario, onorevoli deputati, dopo aver esaminato la comunicazione della Commissione sull' iniziativa INTERREG II e ricordando che, in sede di commissione per la politica regionale, i trasporti e il turismo, ho partecipato alla votazione sulla relazione dell' onorevole Decourrière, mi preme rinnovare esplicitamente il nostro accordo di principio non soltanto sull' iniziativa nella sua forma attuale ma, in particolare nell' ambito di INTERREG III B, anche rispetto al riconoscimento da parte della Commissione delle attività volte a ripristinare i paesaggi degradati a causa dei prezzi agricoli, settore nel quale già si prodigano numerose associazioni, in particolare venatorie, del mio paese.
Mi preme inoltre dare il mio appoggio sollecito alle osservazioni della commissione per la politica regionale, i trasporti e il turismo, segnatamente e soprattutto laddove si deplora che le regioni ultraperiferiche non siano state inserite nell' elemento A del programma o si rileva l' imprecisione dei criteri di selezione delle modalità di attuazione dell' elemento III C e, infine, laddove si chiede che i deputati siano associati all'osservatorio della cooperazione transfrontaliera, transnazionale e interregionale.
Desidero inoltre formulare forti riserve nei confronti della tendenza in corso, secondo la quale, nella comunicazione della Commissione a titolo di INTERREG III e III B, la protezione dell' ambiente è associata esclusivamente allo sviluppo di NATURA 2000, che spesso mi pare essere un mezzo troppo astratto di difesa degli ecosistemi da cui gli utenti rischiano di essere esclusi o molto limitati.
Infine, chiedendo anticipatamente la comprensione della Commissione e dei Consigli dei ministri interessati, desidero sottolineare l' opportunità di informare meglio gli eletti europei sulle procedure relative alla messa a punto delle pratiche INTERREG nonché delle iniziative comparabili.
Sarebbe meglio coinvolgerli maggiormente nelle procedure di elaborazione e di attuazione dei relativi programmi, altrimenti il loro ruolo presso gli enti locali, le autorità nazionali e gli stessi cittadini sarà difficile da situare e da difendere.
Signor Presidente, innanzi tutto desidero ringraziare vivamente la onorevole Stenzel, autrice della relazione sul programma EQUAL, per il lavoro che ha svolto al fine di renderci comprensibile questo soggetto così difficile.
Il programma EQUAL è molto complesso in quanto tenta di integrare diversi vecchi programmi inserendo tuttavia un'ottica nuova, pur avendo a disposizione meno fondi rispetto agli anni precedenti.
Si tratta senza dubbio di un compito arduo.
Tuttavia il numero di beneficiari dei programmi non è diminuito, di qui la difficoltà di trovare il giusto equilibrio, non solo fra i vari paesi, non solo fra le varie componenti, ma soprattutto anche fra i diversi gruppi obiettivo indicati nel programma. Ed è proprio questo l'aspetto sul quale vorremmo concentrarci oggi.
Ognuno di noi ha in mente un gruppo che dovrebbe ricevere più degli altri e personalmente mi sono occupato in particolare della posizione dei portatori di handicap e degli anziani nell'ambito del programma.
Devo dire che questi gruppi hanno rischiato di essere persi completamente di vista se il Parlamento europeo non si fosse adoperato attivamente per garantire che ciò non avvenisse.
Nel programma si indicano anche altri gruppi, ma il vero pericolo sono soprattutto gli Stati membri.
Ad esempio io so di uno Stato membro che intende utilizzare buona parte del programma per uno solo dei gruppi obiettivo, i profughi.
Chiedo pertanto al Commissario di controllare che ci sia equilibrio fra i diversi gruppi di beneficiari.
Sarebbe inaccettabile che uno Stato membro si appellasse al principio di sussidiarietà per utilizzare tutte le risorse per uno solo di tali gruppi.
Occorre garantire controlli severi, altrimenti si verificherebbe proprio ciò cui si riferiva l'onorevole Meijer, cioè la nascita di interessi costituiti e qualcuno potrebbe iniziare a pensare che i fondi sono di sua proprietà.
Le cose non stanno affatto così!
Il denaro deve essere suddiviso da capo ogni volta.
Deve essere usato per progetti innovativi e non deve andare a finire in blocco nelle casse del Ministero delle finanze.
Non è questo l'obiettivo del programma e si tratta di un aspetto che non dobbiamo perdere di vista.
Credo che i problemi restanti che abbiamo dovuto affrontare qui in Parlamento, e che in gran parte scaturiscono dalla grande difficoltà di trovare il giusto equilibrio, possano essere risolti.
Per quanto attiene alla Commissione, spero che potrà associarsi al compromesso raggiunto in Parlamento e volto soprattutto a garantire tale equilibrio.
Per sottolineare ancora una volta questo aspetto - data la difficoltà della situazione - il Parlamento per ora ha deciso, per facilità e sicurezza, di iscrivere a riserva i fondi per il programma EQUAL, in modo che in un secondo momento possa convincersi di come vengono spese le risorse.
Credo che sia stata una scelta giusta.
La posizione del Parlamento in tutta questa procedura è poco chiara e nemmeno il regolamento contribuisce a chiarirla.
Proprio per questo motivo penso che l'iscrizione a riserva dei fondi sia stata la scelta giusta.
Signor Presidente, onorevoli colleghi, è un dato di fatto incontrovertibile che l'iniziativa INTERREG contribuisca all'impegno per la coesione economica e sociale dell'Unione.
Tengo tuttavia a sottolineare la particolare importanza che INTERREG assume nell'area balcanica, nella quale i rivolgimenti politici e gli eventi bellici degli ultimi anni hanno avuto un notevole impatto economico sui paesi circostanti, e in particolare sul mio, la Grecia, l'unico Stato membro dell'Unione situato in quella martoriata penisola.
Per la Grecia, per gli altri paesi confinanti con la regione, Italia e Austria, ma anche per l'Europa intera, un riassetto sociale ed economico dei Balcani che porti la stabilità politica in quest'area rappresenta una questione di importanza primordiale.
A tutt'oggi, alcuni Stati balcanici hanno ricevuto finanziamenti nell' ambito dei programmi PHARE e OBNOVA, altri invece no.
Nel nuovo periodo di programmazione, in vista dell'ampliamento e tenuto conto dei finanziamenti previsti mediante nuovi regolamenti e strumenti finanziari, come ISPA e SAPARD, appare del tutto indispensabile coordinare adeguatamente i finanziamenti dei tre ambiti di INTERREG con gli altri finanziamenti destinati a paesi terzi.
Salutiamo pertanto i relativi riferimenti inclusi al capitolo 7 del testo della Commissione europea sulla definizione degli orientamenti generali di INTERREG.
L'impegno per il coordinamento, e quindi anche per l'efficienza nella programmazione, deve riguardare in pari misura tutti i vari programmi, e se faccio questa considerazione è perché, nel precedente periodo, il programma MEDA ha evidenziato alcune difficoltà che ora andranno superate, in modo da garantire parità di trattamento a tutti i paesi terzi che partecipino al programma.
Infine, signor Presidente, non vorrei tralasciare di ricordare che nella nuova definizione delle zone di cooperazione fra Stati non si è tenuta in considerazione la particolare situazione geografica del Mediterraneo, che avrebbe invece giustificato la creazione di una zona specifica per le aree litoranee e insulari.
Chiediamo pertanto alla Commissione di prestare particolare attenzione alla tematica della cooperazione marittima e insulare in una prossima revisione della definizione delle zone.
Concludo, signor Presidente, ricordando che l'Unione deve persistere in questo tipo di iniziative volte a cancellare le disparità fra le regioni e a garantirne lo sviluppo armonioso.
E, dal momento che oggi è San Valentino, da ex sindaco di una città di provincia propongo che tutti noi dichiariamo il nostro amore verso le regioni d'Europa, verso quelle che hanno tanto bisogno di questo nostro amore.
Signor Presidente, signor Commissario Fischler, lo sviluppo delle aree rurali può e deve tenere conto di tre problematiche: il mantenimento dei posti di lavoro, la tutela del territorio e, non da ultimo, la conservazione della cultura locale che è di estrema importanza!
Soltanto se la popolazione potrà rimanere nelle aree rurali, si potrà garantire a lungo termine anche la qualità della vita in queste regioni.
In alcune zone alpine possiamo constatare che cosa significhi lo spopolamento delle campagne e le conseguenze sono davvero devastanti!
Vorrei tuttavia sottolineare anche i pericoli insiti nel voler trasferire con questi programmi la cultura urbana nel contesto rurale.
Non dovremmo neppure creare strutture che dipendono dalle sovvenzioni e destinate a rimanere tali.
Per poter garantire la sostenibilità - una parola che è ormai diventato uno slogan quasi privo di significato, ma tutti sappiamo che cosa si intende con tale termine - occorre anche sfruttare le sinergie nelle aree rurali, per esempio fra turismo e agricoltura.
Gli investimenti devono avere un orientamento innovativo.
Occorre far sì che rimangano legati alla terra i settori giovani e creativi della popolazione: se tutti se ne vanno non resterà più molto da fare in tali regioni.
Tutti sappiamo che i finanziamenti a pioggia non hanno senso e che i progetti pilota devono potere dar vita, per così dire, a una cascata di altri progetti simili.
Io sono favorevole alla promozione di circuiti chiusi e ritengo che, nonostante alcune carenze, LEADER I e LEADER II, , abbiano senz'altro ottenuto, complessivamente, risultati positivi.
Chiedo che si prenda in considerazione la possibilità di autorizzare qualche eccezione, per quanto riguarda il numero di abitanti e la densità della popolazione, non soltanto nei paesi nordici, ma anche nelle aree montuose delle Alpi, dei Pirenei, della Sierra Nevada, da cui sono appena ritornato.
Signor Presidente, desidero intervenire sulla relazione concernente l'iniziativa EQUAL, e in particolare sulla questione della politica verso i profughi.
La settimana scorsa abbiamo discusso in modo molto appassionato della formazione del nuovo governo austriaco.
E già oggi stiamo discutendo della politica dei profughi attuata dal governo di coalizione austriaco, dal momento che la onorevole Stenzel, autrice della relazione su EQUAL, rappresenta proprio il partito conservatore al governo in Austria e la sua politica.
L'aspetto che più colpiva nella sua relazione iniziale consisteva nella sua volontà di limitare gli aiuti ai profughi alla sola ristretta categoria di persone contemplate dalla Convenzione di Ginevra, ossia ai cosiddetti profughi contingentati o profughi ONU.
Ma in realtà sono proprio i restanti profughi, ossia quelli esclusi da contingenti o aiuti delle Nazioni Unite, ad avere più bisogno di assistenza.
La commissione parlamentare ha respinto questa proposta discriminatoria e ha deciso che tutti i profughi avrebbero dovuto trovare spazio nell'iniziativa EQUAL, e a parità di condizioni.
Tuttavia, una parte della commissione ha espresso la propria solidarietà alle proposte e alle formulazioni della onorevole Stenzel.
A mio avviso, ciò significa che la politica di Haider sta già proiettando la propria ombra su questo Parlamento.
Ecco perché è determinante che l'Aula, con il massimo vigore possibile, stabilisca che nell'iniziativa EQUAL vi sarà posto per tutti i profughi.
Desidero infine aggiungere che la settimana scorsa, quando abbiamo discusso della formazione del governo austriaco, ho nutrito qualche perplessità, ma che al momento di discutere e criticare la politica dell'Austria nei confronti dei profughi non esito minimamente.
Spero che anche questa volta l'impegno del Parlamento sia altrettanto intenso.
Signor Presidente, durante il periodo delle ultime prospettive finanziarie, 1994-1999, che comprendevano 13 iniziative comunitarie, il programma transfrontaliero INTERREG II si è rivelato un' iniziativa importante.
L' inclusione nella nuova tornata dei Fondi strutturali 2000-2006 dell' iniziativa INTERREG costituisce, a mio avviso, una netta indicazione di quanto gli Stati membri dell' Unione europea considerino importante tale iniziativa.
Il programma INTERREG I, per il periodo 1989-1993, e INTERREG II, per il periodo 1994-1999 hanno segnato un enorme successo in termini di riavvicinamento dello sviluppo economico e sociale tra Stati membri confinanti.
Essendo originario delle contee di frontiera dell' Irlanda nordoccidentale sono stato testimone diretto, nel corso degli anni, del ruolo importante svolto da INTERREG I e II e sono lieto di celebrare il lancio di INTERREG III.
La Commissione esecutiva ha stanziato 67 milioni di sterline a favore del programma INTERREG III, da destinarsi alla prosecuzione dei progetti economici transfrontalieri tra la Repubblica d' Irlanda e l' Irlanda del Nord.
L' Unione europea ha svolto in passato un ruolo importante nello sviluppo della regione delle contee di frontiera in Irlanda: con i suoi 80 milioni di sterline l' Unione è il maggior contribuente al Fondo internazionale per l' Irlanda.
L' Unione versa il 75 percento dei fondi destinati al programma per la pace e la riconciliazione.
Tutto sommato, INTERREG, il Fondo internazionale per l' Irlanda e il programma di pace e riconciliazione hanno svolto un ruolo importante nel processo di pace in corso.
Signor Presidente, interverrò su INTERREG limitandomi ad alcuni aspetti critici, anche per rispettare ovviamente i limiti di tempo del mio intervento.
Noi tutti abbiamo espresso una valutazione positiva sulla conferma di questo programma e sull' estensione degli ambiti d' intervento, oltre alla cooperazione transfrontaliera, sul versante della cooperazione transnazionale e transregionale.
Questo non ci impedisce, però, di essere consapevoli del fatto che la maggior parte delle risorse - dal 50 all' 80 percento - sarà riservata alla cooperazione transfrontaliera, al volet A del programma INTERREG III; la scelta poi, che è stata fatta, di consolidare su questo volet gli attuali ambiti di cooperazione, per quanto riguarda la scelta delle regioni ammissibili, noi continuiamo a ritenere che sia sbagliata e contraddittoria.
Speriamo e ci auguriamo che su questo la Commissione esecutiva voglia soffermarsi e riconoscere nella sostanza, e non con un omaggio formale, la posizione del Parlamento.
La cooperazione transfrontaliera continua a riguardare quasi esclusivamente le frontiere terrestri e, laddove si sono fatte delle eccezioni con riferimento alle frontiere marittime, queste eccezioni non sono trasparenti nelle scelte e spesso risentono di compensazioni con altri fronti delle politiche comunitarie.
La discriminazione risulta enormemente più grave per le isole che vivono una condizione regionale che non può che essere legata a frontiere esclusivamente di carattere marittimo.
Questo è in linea con una discriminazione che si continua ad adoperare ignorando il contenuto dell' articolo 158 del Trattato, con riferimento alle regioni insulari per quanto riguarda le politiche di coesione.
Ancora più grave è che questo avvenga ignorando il dato nuovo legato all' indirizzo che si è assunto con il processo di ampliamento verso regioni come Malta.
Da qui le nostre proposte di estendere le regioni ammissibili quanto meno alle frontiere NUTS III della Sicilia nel rapporto con Malta, e a tutte le regioni adriatiche nel rapporto con i Balcani.
Signor Presidente, signor Commissario, onorevoli colleghi, desidero esprimere la mia soddisfazione nel constatare che le regioni ultraperiferiche, fra le quali si annoverano i dipartimenti francesi d' oltremare, sono state oggetto di una certa attenzione nell' ambito dell' iniziativa INTERREG III, offrendo loro in tal modo nuove prospettive di cooperazione con i paesi della loro stessa zona geografica. Tuttavia, è pur vero che si poteva sperare di meglio segnatamente per quanto riguarda l' accesso ai vari elementi.
Per molto tempo, senza dubbio a causa della sopravvivenza del patto coloniale, le nostre regioni guardavano alla madrepatria europea ignorando, o addirittura disprezzando, i loro vicini più prossimi.
Quest' epoca è oggi ormai alle nostre spalle.
Queste regioni sono consapevoli della loro appartenenza a un mondo cui sono legate non soltanto geograficamente ma anche per la cultura e la storia dei loro popoli, donde un attaccamento più profondo a quest' ambiente.
Tale consapevolezza non è soltanto d' identità.
Essa si alimenta della giusta valutazione delle nostre possibilità.
Per esempio, l' isola di Riunione è situata lungo un asse di scambi fra i paesi dell' Africa australe e quelli del sudest asiatico.
Non può permettersi di rimanere esclusa dai raggruppamenti regionali che si formano nell' area, se non vuole rischiare di lasciarsi sfuggire un' occasione storica e lo stesso vale per le nostre regioni dei Caraibi.
Infine, siamo convinti che i nostri giovani possano intravedere una via d' uscita dalla disoccupazione drammatica che li sprofonda nella disperazione, se potremo esportare nei paesi vicini le loro capacità, acquisite grazie all' azione dei Fondi strutturali europei.
L' utilizzo degli stanziamenti di INTERREG può fare delle nostre regioni delle autentiche teste di ponte dell' Unione europea nelle rispettive zone geografiche, conferendole in tal modo una dimensione planetaria.
Conto sulla Commissione, e in particolare su di lei, signor Commissario, per garantire loro i mezzi per un intervento efficace.
Signor Presidente, signori Commissari, accolgo con enorme favore le possibilità di maggiore cooperazione transeuropea tramite l' iniziativa INTERREG, ma ciò che mi preoccupa è che la proposta in esame offre alle regioni marittime meno opportunità rispetto ad altre zone.
Capisco che la Commissione esecutiva si preoccupi che la distanza geografica potrebbe nuocere all' efficacia della cooperazione, ma è pur vero che in molte aree marittime esistono già alcuni contatti; le varie autorità locali del Mare del Nord ne sono un esempio eccellente.
INTERREG potrebbe sicuramente favorire l' approfondimento di tali esperienze di cooperazione.
Per tale motivo chiedo alcune piccole modifiche alle linee guida, per apportare maggiore flessibilità e fare in modo che gli interessi delle regioni marittime possano essere inseriti tra l' elemento A e l' elemento B. Gli emendamenti che presento comportano un chiarimento dei criteri di ammissibilità alla cooperazione tra regioni marittime e la possibilità di realizzare progetti pratici e visibili, soprattutto nel settore delle infrastrutture.
Tali misure consentiranno di mettere le regioni marittime e insulari su un piede di parità con le altre regioni dell' Unione.
Spero che i miei emendamenti verranno approvati.
Signor Presidente, il nostro gruppo è favorevole all' approccio orizzontale dell' iniziativa EQUAL, grazie al quale un musulmano britannico con un handicap fisico non sarà più costretto a scegliere in quale categoria di discriminazione deve rientrare in quanto membro di un gruppo obiettivo, ma potrà utilizzare la sua esperienza e le sue competenze per risolvere i problemi, piuttosto che essere definito il problema.
Le diverse organizzazioni specifiche dispongono di competenze che meritano di essere condivise.
Ci rallegriamo inoltre perché è stata riconosciuta la necessità di valutare e diffondere le migliori pratiche per rafforzare la componente transnazionale.
Pertanto siamo preoccupati, come altri colleghi hanno fatto rilevare, per il numero di emendamenti intesi a escludere ulteriormente alcuni tra i soggetti più emarginati dalla società, tramite una definizione estremamente restrittiva del concetto di "profugo" .
Il mio gruppo non intende votare a favore di tali emendamenti.
Ci preoccupano altresì gli emendamenti che, perseguendo una maggiore flessibilità, corrono magari il rischio di rendere oscure le responsabilità per la gestione dell' iniziativa EQUAL.
Signor Presidente, mi rallegra constatare che URBAN si orienta verso un'impostazione maggiormente integrata, nel tentativo di dare soluzione a problemi interconnessi.
Tuttavia, signor Presidente, esiste il rischio della dispersione, ossia di incappare in una situazione di inefficacia complessiva proprio perché si vogliono perseguire obiettivi troppo disparati.
Naturalmente, ogni caso di area urbana degradata rappresenta una fattispecie a se stante.
Esiste tuttavia una componente comune, un nocciolo duro rappresentato dalla disoccupazione, dall'abdicazione o dal ritiro dei servizi pubblici, dalla scomparsa delle piccole e medie imprese, commerciali o di altra specializzazione.
Mi auguro che URBAN tenti soprattutto di cercare risposte a queste cause di degrado urbano.
A tale riguardo, naturalmente, occorrono dialogo e coordinamento fra politica centrale e politica dello sviluppo, di modo che quest'ultima possa essere riorientata in sintonia con gli obiettivi dei vari URBAN applicati nei nostri paesi, anziché usare questi stessi programmi come alibi per giustificare l'assenza di una politica dello sviluppo.
Signor Presidente, signor Commissario, onorevoli colleghi, il mio intervento si limiterà alla relazione dell' onorevole Francis Decourrière.
Il programma d' iniziativa comunitaria INTERREG è uno strumento assai importante per lo sviluppo e l' assetto del territorio europeo, in particolare per tenere effettivamente conto dei collegamenti fra il centro dell' Unione europea e la sua periferia.
INTERREG deve pertanto essere uno strumento volto a favorire la coesione territoriale dell' Unione, se vogliamo evitare un territorio europeo a due, o addirittura a tre velocità.
Mi pare evidente che le autorità regionali e locali, le loro organizzazioni rappresentative, il Comitato delle regioni, e naturalmente il Parlamento europeo, avrebbero dovuto essere associati più chiaramente e il più presto possibile all' elaborazione di questo programma.
Siamo invece obbligati a constatare che la Commissione non ha proceduto così nel preparare la sua comunicazione, pubblicata il 13 ottobre scorso.
Pur approvando gli orientamenti generali di INTERREG III, ritengo molto importante creare un miglior collegamento fra questo programma - finanziato dal FESR - e gli altri Fondi di cooperazione estera, fra i quali in particolare il Fondo europeo di sviluppo, destinato ai pesi ACP.
A questo proposito desidero ringraziare la commissione per la politica regionale, i trasporti e il turismo per avere accolto uno dei miei emendamenti volto ad aggiungere il FES all' elenco di questi Fondi.
Le regioni ultraperiferiche, in particolare i quattro DOM francesi, debbono essere in grado di coordinare INTERREG III e il FES per avere anch' esse la possibilità di finanziare progetti di cooperazione con i loro vicini ACP nelle rispettive zone geografiche.
Inoltre, chiedo alla Commissione di riconsiderare le poche possibilità offerte alle regioni ultraperiferiche e insulari in base agli orientamenti presentati nella comunicazione.
Queste regioni debbono avere la possibilità di giovarsi pienamente di INTERREG III, come le altre regioni dell' Unione, tanto più che è stato abbandonato il programma REGIS a loro destinato.
Per concludere, desidero esprimere il mio rammarico per l' esigua dotazione finanziaria riservata all' elemento C, destinato alla cooperazione interregionale, il cui valore aggiunto comunitario è comunque innegabile.
Signor Presidente, intervengo sulla relazione "EQUAL" e sul tema delle pari opportunità tra uomo e donna, anche se devo ammettere che talvolta è improbo e tedioso parlare di un argomento trito e ritrito come questo, soprattutto per chi ha la mia età.
Tuttavia è necessario ribadire ancora una volta che la parità non esiste.
Magari una breccia in questo settore può portare a cambiamenti in altri campi.
Per me parità non significa che i due coniugi lavorano tutto il tempo e lasciano i figli a una baby-sitter, cioè a un' immigrata, che non è riuscita a trovarsi un altro lavoro.
Non è un grosso passo avanti rispetto ai tempi del Re Sole: no, parità significa che tutti partecipano alla vita familiare e lavorativa.
Purtroppo le tendenze non vanno in questo senso, ma nella direzione opposta.
Mi pare, perciò, che il punto 7 contenga un elemento decisamente centrale: "L' iniziativa EQUAL verrà utilizzata come un laboratorio per sviluppare e promuovere nuovi metodi di attuazione delle politiche per l' occupazione" .
Speriamo che possa funzionare.
Signor Presidente, desidero solo dire, ai fini delle risultanze agli atti, che se non sarò in Aula al momento della replica da parte della Commissione - non che io abbia formulato domande specifiche, ma spero comunque che la Commissione abbia prestato ascolto al mio intervento - sarà perché in contemporanea alla discussione in Aula si sta svolgendo una riunione della commissione per i diritti della donna e le pari opportunità sul tema delle donne nel processo decisionale.
Signor Presidente, onorevoli colleghi, coloro che si occupano dello spazio rurale sanno che i programmi LEADER, sia LEADER I che LEADER II - e spero che lo stesso varrà anche per LEADER+ - figurano fra i risultati lusinghieri ottenuti dall'Unione europea con i propri programmi.
Tale successo è dovuto anche alla forte partecipazione suscitata dalla concezione di base dei programmi LEADER nella popolazione coinvolta alle attività.
Mi rallegro che ci si sia attenuti a questa stessa impostazione anche per LEADER+.
Vi è tuttavia un problema che dobbiamo affrontare insieme.
Poiché LEADER funge da laboratorio, con una impostazione bottom-up, negli anni scorsi nell'ambito di LEADER I e II è maturato un numero straordinario di idee che poi, naturalmente, a lungo andare non risultano più né così nuove né particolarmente efficaci.
Esse vengono poi escluse da LEADER in base a tale principio.
Pertanto, nel caso dei progetti validi di LEADER dobbiamo adoperarci affinché attività di provata utilità non vengano interrotte di punto in bianco e affinché le idee che si sono rivelate valide vengano integrate nei programmi normali quali componenti positive e costanti degli interventi di sostegno nelle aree rurali.
Questa è anche l'idea di fondo ispiratrice dell'iniziativa.
Occorre sperimentare le idee nuove nell'ambito di LEADER coinvolgendo i diretti interessati a livello locale, le associazioni comunali, le numerose organizzazioni non governative, le chiese e tutti coloro che hanno contribuito a lanciare effettivamente nuove idee nello spazio rurale.
Dobbiamo far sì che gli elementi positivi e di grande rilievo emersi diventino in qualche modo inseriti quali parti integranti della politica a favore dello spazio rurale.
Vorrei rivolgere alla Commissione la seguente richiesta. Deve prestare attenzione affinché le organizzazioni e i settori della società civile che chiedono di partecipare vengano veramente accolti.
Si deve evitare che venga in parte emarginata - magari a causa della politica ufficiale a livello locale o regionale - qualche organizzazione non ancora conosciuta, che si forma per realizzare una nuova idea.
Continuate a basarvi sulle esperienze positive che LEADER ha ottenuto finora.
All'inizio qualche volta sembrano proposte campate in aria, un po' troppo idealistiche.
Poi lavorando, mettendosi all'opera, si ottengono risultati impensabili per la politica ufficiale - compresi noi, al nostro livello - che maturano inaspettatamente.
Questo è stato il fascino di LEADER e non deve andare perduto!
Signor Presidente, accolgo con favore l' iniziativa EQUAL e la relazione, che pone l' enfasi sulla necessità di distinguere tra azioni per combattere la discriminazione contro le donne e azioni per combattere la discriminazione contro gruppi minoritari.
Le donne non sono una minoranza e spesso sono vittime di una duplice discriminazione, in quanto membri di un gruppo minoritario e a causa del loro sesso.
Per questo motivo sono necessari tanto interventi specifici a favore delle donne quanto il mainstreaming.
La relazione affronta il problema e propone di integrare le azioni per ottenere l' eguaglianza tra uomo e donna in tutti gli aspetti del lavoro. Inoltre, essa riconosce l' importanza di mobilitare gli enti locali e regionali, i più vicini ai cittadini, in modo da garantire che i risultati di tutti i progetti siano oggetto di mainstreaming.
La partecipazione di gruppi di volontari e comunità sarà un altro degli ingredienti essenziali dell' iniziativa EQUAL e dei progetti.
Le partnership di sviluppo negli ambiti tematici di cui all' emendamento n. 22 consentirebbero anche alle organizzazioni più piccole di svolgere un ruolo nell' iniziativa EQUAL.
Il mio gruppo voterà a favore dell' emendamento n. 22.
Signor Presidente, onorevoli colleghi, la relazione che oggi l'Aula discute è senza dubbio di grande portata.
L'iniziativa comunitaria INTERREG per il periodo di programmazione 2000-2006, oltre agli obiettivi che persegue, trova il suo punto di forza nel valore aggiunto che rappresenta nell'ottica dell'ormai prossimo ampliamento dell'Unione europea a nuovi paesi dell'est europeo e del Mediterraneo.
E' proprio in previsione di tale scadenza che l'Unione europea, a mio parere, deve adoperarsi con forza per ridurre le disparità regionali e porre fine all'isolamento delle zone frontaliere.
Queste ultime infatti - è bene ricordarlo - hanno un ruolo importante da svolgere: quello di regioni cerniera con i paesi candidati che entreranno a far parte dell'Unione.
E' proprio in quest'ottica che ho presentato alcuni emendamenti che ritengo della massima importanza e che la commissione per la politica regionale, i trasporti e il turismo ha fatto suoi.
Essi auspicano l'estensione delle zone eleggibili alla cooperazione transfrontaliera a tutte le regioni adriatiche, nonché a quelle province siciliane che hanno una frontiera con Malta - paese candidato all'adesione - che oggi inspiegabilmente non sono incluse nella sezione A, allegato 1.
Confido nel Commissario Barnier e nel Presidente della Commissione europea affinché tengano in debita considerazione la posizione del Parlamento in merito, conformemente al codice di condotta.
E' di fondamentale interesse per l'Europa intera promuovere la cooperazione con i paesi candidati e intervenire a sostegno delle regioni frontaliere.
Ritengo, infine, auspicabile il perseguimento di un migliore coordinamento fra l'iniziativa INTERREG e quei programmi comunitari già esistenti che hanno una valenza di politica esterna, quale strumento di maggiore integrazione e di elaborazione programmatica congiunta.
Signor Presidente, signori Commissari, onorevoli colleghi, LEADER I è stato un vero successo grazie specialmente alla grande flessibilità della gestione amministrativa fra Commissione e interlocutori locali.
E' deplorevole, a mio avviso, che la Commissione non abbia potuto registrare gli stessi risultati per LEADER II, rispetto alla qualità dei progetti nonché alla quantità dei fondi utilizzati, vista soprattutto la smobilitazione di taluni attori locali a causa delle pesantezze amministrative e finanziarie incontrate.
Tuttavia, mi rallegro del fatto che LEADER + sia stato dotato di nuovi mezzi per aiutare i territori rurali a sviluppare le loro potenzialità e attuare gli obiettivi di sviluppo locale e sostenibile.
Ritengo importante porre l' accento in particolare sulla sperimentazione di nuove forme di valorizzazione del patrimonio naturale e culturale, e sul rafforzamento degli ambienti economici per favorire l' occupazione.
Mi pare opportuno inserire nell' ambito della cooperazione transnazionale anche lo scambio su queste esperienze di sviluppo positive.
E' interessante notare che tutti i territori rurali potranno essere ammissibili al programma LEADER II.
Tuttavia se, nel quadro di tale iniziativa, gli Stati membri avranno la possibilità di definire le zone, la Commissione dovrà concentrare le risorse e attribuire priorità ai progetti delle zone meno prospere.
Beninteso, è d' obbligo la trasparenza nei criteri di selezione dei progetti e dei gruppi di azione locale.
Mi pare altresì il caso di vegliare affinché i circuiti finanziari degli Stati o degli enti locali non siano più all' origine dei ritardi nei pagamenti che, nell' ambito di LEADER II, hanno provocato il fallimento finanziario di alcuni GAL.
Signor Presidente, quale deputato proveniente da una regione ultraperiferica devo segnalare il carattere affatto particolare di questo pomeriggio per quanto riguarda la politica regionale, pensando alla discussione sulle due iniziative comunitarie URBAN e INTERREG.
Desidero ricordare che la prima di queste iniziative, ossia URBAN, è orientata a migliorare la qualità di vita dei residenti dei quartieri delle varie città europee, mentre INTERREG risponde all'obiettivo di agevolare la coesione e di valorizzare le peculiarità e il potenziale delle regioni che compongono l'Unione europea, specie per quanto concerne l'inclusione delle regioni ultraperiferiche negli elementi B e C.
Deploriamo, al pari del relatore, l'esclusione dall' elemento III A. Ci pare del tutto azzeccato, in INTERREG, il riferimento alla creazione di un osservatorio europeo in materia di cooperazione.
Ringrazio i relatori, e in particolare l'onorevole Decourrière, per la sensibilità regionale dimostrata e per avere accolto i nostri emendamenti.
Spero che il Commissario accetti la nostra proposta.
Signor Presidente, tra le varie iniziative al nostro esame questo pomeriggio vorrei soffermarmi strettamente su di una in particolare, ossia il programma URBAN.
E' pur vero che, se discutiamo oggi di questo programma, è perché il Parlamento europeo si è impuntato sulla difesa di questa iniziativa.
La Commissione proponeva infatti di eliminarla insieme ad altre, ma la posizione del Parlamento e la sensibilità dimostrata a tempo debito dalla Commissione stessa hanno permesso invece il mantenimento dell'iniziativa URBAN.
Abbiamo motivo di rallegrarcene.
Eppure, quali erano le argomentazioni della Commissione, segnatamente della Commissario Monika Wulf-Mathies e del direttore generale Eneko Landaburu, a sostegno della soppressione del programma URBAN?
La loro argomentazione non era peregrina: la problematica urbana è talmente importante da non potersi permettere il rischio di limitarla e di sminuirla con un programma dalla dotazione finanziaria tanto esigua.
Oggi invece il programma esiste e, pertanto, ritengo sia stato conseguito un obiettivo importante: preservare URBAN come tratto distintivo dell'Unione europea.
Desidero tuttavia rivolgermi al Commissario Barnier per ribadire le argomentazioni della Commissario Wulf-Mathies e del direttore generale, argomentazioni senz' altro fondate.
La dimensione urbana deve risultare molto più radicata in tutti i Fondi strutturali.
L'entità degli stanziamenti necessari alle nostre città - nelle quali risiede l'80 percento della popolazione europea e che, nel bene e nel male, si stanno rivelando la principale realtà esistente in Europa - richiede proprio che questa dimensione urbana europea venga tenuta nella dovuta considerazione e che questo programma URBAN non diventi il pretesto per esimersi dall'analizzare in profondità, dall' attribuire priorità e dal varare stanziamenti molto maggiori nel quadro di ogni programma che coinvolga le città, e ciò in tutti i Fondi europei.
Ritengo pertanto superfluo passare in rassegna tutti i fattori che impongono questo investimento nelle aree urbane, e che sono all'ordine del giorno; desidero anche far presente al Commissario che ci attendiamo una dimostrazione di sensibilità in tal senso.
Nell' accogliere con favore l' approccio intersettoriale che caratterizza la nuova iniziativa EQUAL, desidero sottolineare quanto è cruciale che il programma affronti le distinte forme di discriminazione, in particolare nei confronti dei disabili: le barriere architettoniche sul posto di lavoro per quanti hanno problemi di mobilità, i sistemi di informazione visiva che escludono i lavoratori non vedenti, i sistemi di lavoro che di fatto lasciano fuori quanti hanno difficoltà di apprendimento o sono affetti da malattie mentali.
Le organizzazioni di disabili e di rappresentanti non disabili dei disabili devono costituire i propri interessi a tutti i livelli del processo decisionale.
Ecco perché il Parlamento ha inserito nella risoluzione i paragrafi 10 e 15, al fine di garantire che gli Stati membri non possano ignorare nessuno dei gruppi obiettivo: troppo spesso i disabili sono stati esclusi dalla lista.
Poiché i disabili non costituiscono un gruppo omogeneo - ad esempio molti non udenti si considerano una minoranza linguistica cui è negato il rispetto di lingua e cultura - è necessario, ai sensi del paragrafo 9, fare sì che si possano definire alcune le partnership concernenti uno specifico gruppo di disabili o un altro gruppo svantaggiato.
EQUAL rimane un' iniziativa fondamentale anche per regioni come la mia, nell' Est dell' Inghilterra, escluse dai principali fondi a titolo dell' obiettivo 1. Abbiamo ottenuto un incentivo extra per i finanziamenti a titolo delle iniziative comunitarie e un risultato eccellente in termini di risposta.
I precedenti progetti ADAPT spaziavano dal progetto CORE, che ha contribuito allo sviluppo di nuove catene di distribuzione per l' industria automobilistica nel Bedforshire, a progetti intesi a migliorare gli standard nelle piccole imprese dell' Hertfordshire, nell' Essex.
Grazie al progetto NOW, settanta donne hanno potuto tornare a lavorare nel Suffolk e molte di loro hanno avuto modo di venire a illustrare la loro esperienza direttamente al Parlamento, a Bruxelles.
EQUAL continua a essere importante per noi, perché è proprio nelle regioni relativamente più prospere che si perdono posti di lavoro meno specializzati, che invece possono essere un primo sbocco importante per quanti sono discriminati sul mercato del lavoro.
Per concludere un commento su INTERREG.
Davvero non ha molto senso che le parnership istituite nel 1994 siano riconfermate escludendo i nuovi contatti interregionali.
Durante questo periodo i porti di Great Yarmouth e Harwich, sulla costa dell' Essex, del Suffolk e del Norfolk, hanno avviato nuovi contatti significativi nel settore economico e dei trasporti con partner dei Paesi Bassi.
Raccomando al Parlamento l' adozione dell' emendamento n. 2 che garantirebbe la flessibilità tramite la quale si potrebbero inserire nuove regioni, in particolare nelle zone marittime di frontiera.
Signor Presidente, signori Commissari, onorevoli colleghi, per scrupolo d'informazione vorrei fare un chiarimento.
Il governo del Cancelliere Schüssel prosegue la politica sui rifugiati avviata dal precedente governo socialdemocratico del Cancelliere Klima.
Non vi è stata alcuna variazione per quanto concerne la politica austriaca sui rifugiati!
Le aree rurali coprono oltre l'80 percento della superficie della UE e ospitano il 25 percento della popolazione.
Nella mia duplice veste di agricoltore e deputata mi sono sempre proposta di non considerare l'attività agricola separatamente rispetto allo spazio rurale nel suo complesso.
Considero particolarmente importante l'adozione di un approccio integrato allo sviluppo rurale e sono convinta che soltanto il collegamento fra tutte le categorie professionali e di tutte le persone che vivono nelle aree rurali consenta la realizzazione di uno spazio di vita attivo e attraente per tutti o, in una parola, la multifunzionalità dello spazio rurale.
Sono particolarmente favorevole al nuovo programma LEADER+ soprattutto per la sua impostazione integrata.
In futuro sarà possibile usufruire di questi programmi non soltanto nelle singole regioni sovvenzionate bensì in tutte le regioni della UE.
Questa impostazione orizzontale è senz'altro valida in quanto in questo modo vengono attuati anche i programmi per lo sviluppo rurale.
In futuro i finanziamenti non verranno più erogati da tre Fondi, bensì soltanto dalla sezione orientamento del FEAOG.
Pertanto sarà necessario elevare la qualità dei programmi in quanto il FEAOG dovrebbe essere uno strumento finanziario efficace.
La maggiore precisione nella selezione dovrebbe consentire più efficienza, visto che le risorse non dovrebbero più venire sperperate disordinatamente.
Vorrei richiamare ancora l'attenzione in particolare su un punto, che costituisce un primo passo verso una strategia integrata ed ecocompatibile.
In questo ambito vi sono grandi potenzialità occupazionali per il futuro delle aree rurali che dobbiamo sfruttare se vogliamo dare una prospettiva agli abitanti di queste regioni.
La politica per lo spazio rurale, pertanto, non è soltanto una politica a favore degli agricoltori.
LEADER+ dovrebbe integrare programmi già esistenti, evitare la frammentazione e il doppio finanziamento, contribuendo in tal modo a uno sviluppo il più possibile globale.
In questo modo, insieme ai programmi previsti dal regolamento 1257/99, LEADER+ potrà dare ancor maggiore risalto al secondo pilastro della PAC ed esercitare la migliore delle influenze sullo spazio rurale nel suo insieme.
Signor Presidente, onorevoli colleghi, nonostante non vada sempre fiero dell' operato di questo Parlamento, desidero sottolineare l' importanza del programma URBAN, nato proprio da un' iniziativa di questo organismo.
Salvato dal Parlamento, che questa volta ha avuto la meglio sul volere della Commissione, il programma URBAN, secondo me, è importante in quanto, a livello locale, ha permesso di ottenere risultati estremamente positivi.
I problemi che affliggono le città europee si stanno inasprendo sempre più e, per fortuna, anche la Commissione condivide questa affermazione.
Gran parte della popolazione europea affluisce nei centri urbani i cui problemi come pure le cause complesse che li provocano, devono essere considerati tra i più importanti della politica regionale.
Il rischio di emarginazione è elevato.
In molte città francesi ed inglesi esistono già quartieri poveri in cui si annidano diverse insidie.
Sicuramente nessuno di noi desidera che i quartieri delle nostre città europee si trasformino in favelas di tipo latino-americano.
Dobbiamo intervenire immediatamente, prima che sia troppo tardi.
Anche le città hanno un' importanza decisiva per l' economia europea.
In Europa torniamo sempre allo stesso problema di base: il nostro tessuto economico non riesce a motivare il singolo, e non è sufficientemente dinamico.
Il mondo economico dovrebbe essere talmente forte da permetterci di aver cura del nostro prossimo e dell' ambiente in cui viviamo.
Non si tratta di politica, è una semplice logica di vita.
E' bene che i fondi siano gestiti a livello centrale, altrimenti verrebbero utilizzati in modo casuale e scomparirebbero come neve al sole.
Adesso dobbiamo impegnarci nel risolvere i problemi dei centri urbani di piccole e medie dimensioni, poiché essi non dispongono della massa critica necessaria.
In questo modo possiamo dare maggiori impulsi di sviluppo anche alle aree rurali circostanti; spesso ci si dimentica che i problemi che affliggono le aree urbane e quelle rurali sono molto simili.
Importante è promuovere l' innovazione e l' imprenditorialità del singolo individuo, che è poi il motore del rinnovamento interno del gruppo.
Finanziare un sistema economicamente forte è come versare l' acqua nel pozzo: per un po' c' è molto da bere, domani però il pozzo sarà nuovamente vuoto.
Signor Presidente, con l'attuazione di INTERREG III la politica di cooperazione europea entra in una nuova fase.
Al centro della nostra attenzione non ci sono più unicamente le frontiere interne ma anche quelle esterne.
Nel contesto della globalizzazione e dell'apertura culturale che caratterizza la situazione attuale, l'Unione europea ha bisogno di strumenti che le permettano di rafforzare i suoi legami e i suoi canali di comunicazione con le regioni limitrofe, in particolare dell'est e del sud dell'Europa.
Le frontiere dell'Unione non dovranno più rappresentare un ostacolo ad uno sviluppo equilibrato, ma - al contrario - un'opportunità, un ponte per rendere più feconda la cooperazione.
Mediante gli emendamenti approvati in commissione, il Parlamento ha cercato di completare il lavoro della Commissione esecutiva, introducendo elementi nuovi nella lista delle zone destinatarie degli aiuti, in particolare a favore delle frontiere esterne e marittime del sud dell'Europa.
Nel suo progetto di orientamenti, la Commissione riconosce infatti che queste frontiere richiedono una maggiore attenzione rispetto al passato.
E ciò in considerazione del processo di ampliamento ad est e del processo di maggiore integrazione con i paesi del Mediterraneo.
Come ha ricordato anche il Presidente Prodi nell'esporre gli obiettivi strategici 2000-2005, il rilancio del processo di Barcellona rappresenta una priorità per l'Unione, e l'iniziativa INTERREG III potrà portare il suo contributo al perseguimento di questo obiettivo strategico.
Nel rallegrarci per l'ottimo lavoro compiuto dal relatore, ci auguriamo solo che la Commissione esecutiva tenga in debito conto le proposte avanzate dal Parlamento, nel rispetto degli impegni assunti nell'ambito del codice di condotta per l'attuazione delle politiche strutturali, e confermi con le dovute modifiche l'avvenuta conversione di questa iniziativa comunitaria da mero strumento di ridistribuzione interna di rilancio e di valorizzazione delle relazioni con i paesi vicini.
Signor Presidente, da quest'anno sono a disposizione circa 200 miliardi di euro per i Fondi strutturali fino all'anno 2006, ma soltanto il 5,75 percento sono riservati alle iniziative comunitarie: INTERREG, LEADER, URBAN ed EQUAL.
Si tratta di una riduzione del 3,75 percento rispetto ai fondi finora destinati alle IC.
Per EQUAL sono previsti soltanto 2,8 miliardi di euro, come emerge dalla equilibrata relazione della collega, onorevole Ursula Stenzel.
Risulta dunque tanto più sorprendente l'elevato numero di emendamenti e di possibili compiti da assegnare.
Come individuare le priorità in un tale contesto?
Siamo unanimemente concordi nell'affermare il principio che andrebbero eliminate l'emarginazione, le discriminazioni e le disuguaglianze relative al mercato del lavoro.
Le strategie transnazionali dovrebbero consentire ai gruppi svantaggiati l'accesso all'occupazione.
Non comprendo tuttavia le richieste di istituire nuovamente i BAT, visto che proprio questi Uffici di assistenza tecnica sono stati oggetto di aspre e giustificate critiche contro l'operato della precedente Commissione.
La nostra commissione per l'occupazione e le questioni sociali è stata competente per il merito nell'esame delle gravi carenze e dei mancati controlli nell'ambito del programma LEONARDO.
Anche nel caso di EQUAL la Commissione non può essere in alcun modo sollevata dalle proprie responsabilità dirette e da funzioni di controllo.
Essa può approvare le proposte degli Stati membri soltanto a condizione che rispondano a tutti i requisiti. Primo: deve essere effettuata un'opera di integrazione attraverso partnership di sviluppo settoriali e geografiche, in sintonia con gli orientamenti di politica per l'occupazione; secondo: occorre coinvolgere sistematicamente le parti interessate, ossia le autorità regionali e nazionali, i centri di formazione, le università, le ONG, le parti sociali e il settore privato, al fine di instaurare rapporti durevoli di partenariato; terzo, va assicurata un'impronta decisamente innovativa nei metodi e nei modelli.
La Commissione deve pertanto assumersi le proprie responsabilità in materia di creazione del quadro strategico per la promozione della capacità di inserimento professionale e della qualità del lavoro, in materia di valutazione dei risultati e di efficace divulgazione delle best practices.
Soltanto in tal modo si potrà ottenere l'auspicato effetto moltiplicatore.
Signor Presidente, desidero intervenire sulle proposte della Commissione esecutiva relative alla linea di bilancio per l' informazione sulla PAC.
Il 26 ottobre 1999, la Commissione ha adottato una proposta per garantire la base giuridica per la linea di bilancio relativa alla sensibilizzazione dell' opinione pubblica alla politica agricola comunitaria.
Ai sensi di tale proposta, l' attuale linea di bilancio B2-5122 verrà abolita a favore di una nuova voce B1-382.
Sono importanti le azioni che promuovono la comprensione tra i giovani agricoltori e l' Unione europea, creando inoltre legami più forti con i paesi candidati e il resto del mondo.
Pertanto presento alcuni emendamenti al Parlamento per sostenere questo tipo di programma.
Poiché è necessario incoraggiare i giovani agricoltori a restare in agricoltura, è fondamentale che essi siano bene informati sugli sviluppi della politica agricola comune: l' informazione e la formazione dei giovani agricoltori a livello europeo è fondamentale.
Vi chiedo di accettare che una parte del bilancio disponibile sia destinata allo sviluppo delle conoscenze tra i giovani agricoltori europei.
In materia di informazione e formazione, in passato, la linea di bilancio era destinata all' informazione, alla comunicazione e alla formazione.
La Commissione esecutiva propone ora di escludere la formazione.
Ritengo che la formazione dovrebbe essere inclusa laddove comporta informazioni pertinenti sulla PAC a livello europeo.
La formazione europea è un elemento che serve a garantire ai giovani agricoltori le necessarie conoscenze della PAC per potere adottare decisioni valide in merito alle proprie attività future.
Pertanto ho presentato tre emendamenti che chiedo al Parlamento di approvare.
Signor Presidente, prendo la parola per esprimere, in base all'esperienza maturata in un'amministrazione comunale, l'opportunità, ma oserei quasi dire la necessità, che i progetti del programma URBAN si orientino in una triplice direzione: in primo luogo, favorire il recupero delle infrastrutture e dei quartieri storici, vetusti e forse degradati.
In secondo luogo, agevolare e stimolare le attività economiche e la vita sociale all'interno di tali centri storici, all'interno di questi angoli di "città vecchia".
A che servono quelle vie, oggi magari illuminate con gusto, con i marciapiedi rifatti, con tanto di pavimentazione in mattonelle, splendide nel loro nitore, se poi non siamo capaci di riempirle di attività e quindi di occupazione?
E tengo a precisare che qui non si tratta di finanziare o assistere diverse categorie sociali, ma piuttosto di saper discernere la vocazione occupazionale nei progetti da selezionare, oppure, ma è la stessa cosa, di selezionare progetti che riescano a incentivare la creazione di lavoro e le iniziative in materia, a conferirle più slancio.
In terzo luogo, ma forse avrei dovuto dire in primo luogo, i progetti devono essere finalizzati principalmente al recupero totale di persone e famiglie, perché l'uomo non esiste per servire il diritto, ma è il diritto che esiste per servire l'uomo.
In questi quartieri delle nostre città risiedono spesso famiglie monoparentali, anziani che vivono di pensione e che non esercitano più alcuna attività produttiva, famiglie in situazione di difficoltà, quando non di disintegrazione e di sbando.
Costoro risiedono in aree che dovrebbero potersi giovare di questi progetti.
Se riusciremo a porre in atto questa triplice impostazione, credo che queste famiglie, queste persone, questi cittadini europei saranno in grado di essere più creativi in tutta Europa, cosa che mi pare molto importante perché, dopotutto, le città avranno sempre più un ruolo di protagonista sulla scena europea.

Signor Presidente, intendo intervenire sui programmi URBAN e INTERREG sui quali molti oratori si sono soffermati. Dopo di me si esprimeranno i colleghi Franz Fischler e Anna Diamantopoulou, dato che tutti e tre siamo responsabili di queste iniziative comunitarie e abbiamo avuto l' opportunità di seguire questa discussione con grande attenzione.
In primo luogo, ringrazio i relatori delle commissioni parlamentari, di tutte le commissioni, nonché i portavoce dei gruppi e tutti i deputati per l' alta qualità e il profondo interesse dimostrati nei loro interventi a proposito di queste due iniziative.
Ciò è particolarmente vero per quanto ha affermato, su URBAN, la onorevole McCarthy che desidero ringraziare non soltanto per il lavoro profuso e per la relazione presentata ma anche, perché non dirlo, per quanto noi e voi le dobbiamo per questa iniziativa nonché per quanto più generalmente noi dobbiamo al vostro Parlamento.
Infatti, non dimentico che in realtà è stato il Parlamento europeo a prendere la decisione politica volta a mantenere questa iniziativa a favore della rivitalizzazione delle zone urbane in crisi e di uno sviluppo urbano sostenibile, promuovendo anche un approccio integrato, cui teniamo molto, per trattare nel contempo gli aspetti economici, sociali e ambientali.
La relazione della onorevole Arlene McCarthy mette in luce altri punti su cui concordiamo e che sono: l' efficacia di questo strumento grazie alla concentrazione finanziaria e a una massa critica per gli interventi; il meccanismo orizzontale, che a nostro avviso è più favorevole alla diffusione dei risultati e alla moltiplicazione degli scambi di esperienze e di buone pratiche; il ruolo crescente delle autorità locali nella concezione e nella gestione dei programmi fondato su un autentico partenariato.
Avendo ricordato i punti di accordo fondamentali fra le proposte della Commissione e il Parlamento e dopo aver sottolineato il grande interesse che ho provato nell' ascoltare i vari interventi, desidero rispondere ad alcune critiche e ad alcuni suggerimenti, scusandomi in anticipo di non poter citare personalmente ogni oratore.
Credo comunque che ognuno si riconoscerà.
Innanzi tutto, per quanto attiene al programma URBAN, comprendo che un massimo di 50 città, da alcuni di voi definito arbitrario, desti preoccupazione.
Ho chiesto pertanto ai miei servizi di essere pronti a valutare un aumento ragionevole del numero di città ammissibili al programma URBAN con determinate garanzie in primo luogo sulla densità abitativa - penso in particolare a zone d' intervento che dovranno avere come minimo 20.000 abitanti ed eccezionalmente 10.000 abitanti - nonché sulla massa critica finanziaria: dovremmo attenerci a 500 euro per abitante affinché l' intervento dell' Unione europea sia efficace e al contempo visibile e non si disperda in una ripartizione a pioggia che lo renderebbe incomprensibile per i cittadini e per i comuni.
Ecco la mia prima risposta alla domanda sul numero massimo di città.
Per quanto concerne la seconda domanda relativa ai criteri complementari che dovrebbero intervenire nella selezione delle zone in difficoltà, sono pronto, anche in questo caso, a dar prova di maggiore flessibilità e a tenere conto, oltre che dei criteri comunitari previsti al punto 11 del progetto d' orientamento, di altri criteri pertinenti.
Terzo punto, le azioni specifiche da prevedere a favore di taluni gruppi sociali menzionati da vari oratori: le donne, ma anche gli immigrati e i profughi.
Tale preoccupazione, onorevoli deputati, costituisce il nocciolo della nostra iniziativa URBAN e se necessario sono pronto a un' eventuale modifica del testo che permetterà di renderne ancora più esplicito il messaggio.
Per quanto riguarda URBAN desidero concludere con le modalità di attuazione ed evocare, anzi tutto, la procedura di selezione.
Taluni hanno auspicato che sia meno burocratica, più trasparente, che eviti doppioni per quanto concerne progetti e finanziamenti.
Su questo punto, onorevoli deputati, occorre essere chiari: nel quadro della sussidiarietà, la selezione delle zone o dei comuni ammissibili a URBAN rientra fra le responsabilità degli Stati membri.
La Commissione è pronta a evitare qualsiasi sovraccarico burocratico ingiustificato ma non può rinunciare - d' altro canto sareste forse i primi a rimproverarcelo - alla verifica della pertinenza e della qualità dei programmi proposti.
Seconda osservazione, i tempi di presentazione dei programmi e la possibilità di presentare un complemento di programmazione insieme ai programmi.
Non sono contrario all' idea di presentare un complemento di programmazione insieme al programma principale.
Tuttavia, ciò non può significare una proroga della scadenza principale.
Ricordo che per questo programma essa è di sei mesi.
Tale termine, identico tra l' altro a quello che abbiamo concesso a INTERREG e ai DOCUP dell' obiettivo 2, dovrebbe in genere essere sufficiente, a mio avviso, per elaborare un programma, senza che ciò impedisca una successiva definizione dei progetti.
Sul programma URBAN vorrei concludere con un' ultima osservazione.
Uno di voi ha auspicato che questa dimensione urbana non si esaurisca con il programma URBAN, e io sono totalmente d' accordo.
Nel corso della riunione dei Ministri per l' assetto del territorio e delle città, ho manifestato la mia preoccupazione che nei DOCUP, nei CCA e nelle programmazioni per le quali cominciamo i negoziati, la dimensione urbana, a prescindere da URBAN, sia presente in tutti i programmi dell' obiettivo 1 e dell' obiettivo 2, e in tal senso mi adopererò. Posso anche garantirvi la nostra vigilanza e il nostro impegno per realizzare la dimensione urbana, oltre che in URBAN, in tutte le programmazioni dei Fondi strutturali.
Ma poiché dobbiamo guardare avanti, sono assai ansioso di vedere come funzionerà concretamente URBAN e di esaminare le esperienze o le lezioni che potremo trarre dato che, evidentemente, la dimensione urbana sarà il nocciolo di una nuova politica di assetto dei territori europei per le future prospettive finanziarie.
Non dimentico, e non possiamo dimenticarlo, che l' 80 percento dei cittadini europei oggi vive nelle città e per questa ragione lo strumento URBAN è estremamente importante.
Lo dico e lo ripeto: saremo attenti alla presenza della dimensione urbana in tutte le programmazioni relative ai Fondi strutturali.
Signor Presidente, vorrei adesso parlare di INTERREG e ringraziare, come ho fatto con la onorevole Arlene MacCarthy, il relatore, onorevole Francis Decourrière, per la qualità e la pertinenza del suo lavoro.
Ha insistito su diversi punti sui quali noi, e molti di voi, siamo d' accordo: l' importanza della cooperazione transeuropea con i suoi tre aspetti transfrontaliero, transnazionale e interregionale; il plusvalore comunitario del programma INTERREG nonché la sua visibilità rispetto al quadro generale dei Fondi strutturali e il potenziamento realmente transfrontaliero, transnazionale dei programmi e degli interventi ammissibili; l' importanza delle strutture comuni, che ho definito lo spirito comune degli europei a proposito di un altro dibattito che inizia oggi, la Conferenza intergovernativa. Questo spirito comune va rafforzato e potremo farlo con INTERREG e tramite INTERREG, grazie a strutture comuni per la realizzazione di programmi con un' autentica solidarietà finanziaria, l' importanza del partenariato per garantire la partecipazione attiva di tutte le autorità locali e regionali interessate, delle associazioni del settore privato nonché dei partner socioeconomici.
Dopo queste considerazioni d' ordine generale, desidero soffermarmi sulle vostre principali osservazioni su INTERREG.
Le prime riguardano il calendario e il contenuto dell' iniziativa.
Avete dichiarato che l' adozione di questi orientamenti è stata troppo tardiva ed è stato posto l' accento, in particolare dal vostro relatore, sul rischio d' interruzione dei programmi precedenti.
E' vero, lo riconosco, ma siete perfettamente al corrente delle ragioni, onorevoli deputati europei.
L' adozione degli orientamenti di INTERREG prevista per marzo-aprile 2000 è in ritardo: lo riconosco e, come voi, ne prendo atto.
Tuttavia, faccio notare che gli Stati membri e le regioni preparano già attivamente i programmi INTERREG III, il cui progetto orientativo è stato distribuito più di tre mesi fa.
Inoltre, l' ammissibilità delle spese partirà dalla data di presentazione dei programmi e se il programma sarà presentato prima del 30 aprile confermo la possibilità di retroattività fino al 1º gennaio.
Questo è quanto per la prima osservazione.
Seconda osservazione: per quanto concerne l' elenco non esaustivo delle misure ammissibili per l' elemento B, vi comunico e confermo di avere chiesto alla Commissione di accettare l' inclusione di altri temi specifici, in particolare a favore delle piccole e medie imprese o del patrimonio culturale, nell' elenco delle azioni ammissibili all' elemento B e quindi di non considerare esaustivo tale elenco.
Terza osservazione: la cooperazione interregionale, l' importanza dell' elemento C. La Commissione condivide le osservazioni della vostra Assemblea sull' importanza dell' elemento C della cooperazione interregionale.
Come auspica il vostro relatore vi trasmetterò informazioni dettagliate sul regime di attuazione di quest' elemento.
Quarta osservazione: l' osservatorio e l' eventuale ricorso a un Ufficio di assistenza tecnica.
Rispondendo alla vostra richiesta ho deciso di eliminare dal testo ogni riferimento al ricorso a un Ufficio d' assistenza tecnica, in attesa della conclusione del dibattito in corso in seno alla Commissione sui metodi di esternalizzazione dei servizi.
Tuttavia, onorevoli deputati, se sopprimiamo ogni riferimento e, in seguito, qualsiasi ricorso ai BAT sarà necessario aumentare i posti nell' organico destinati allo svolgimento di tale compito, visto che qualcuno dovrà pur farlo e io non potrò riutilizzare all' infinito lo stesso personale, proprio quando stanno aumentando i nostri compiti con ISPA e con la preoccupazione di un controllo migliore, rigoroso e trasparente, degli stanziamenti comunitari, di cui sono responsabile, spesso in partenariato o corresponsabilità con gli Stati membri.
Per quanto riguarda poi l' attuazione pratica di INTERREG, punto evocato da molti deputati, e l' eventuale ammissibilità all' elemento A, "Cooperazione transfrontaliera" , delle azioni nell' Adriatico a favore della Sicilia o delle regioni ultraperiferiche, la Commissione, onorevoli deputati, si rende conto delle vostre preoccupazioni e dei vostri interrogativi al riguardo.
Pertanto, ho l' intenzione di modificare gli orientamenti per inserire nell' elemento transnazionale B una priorità specifica: "Cooperazione integrata delle regioni marittime e insulari" , al fine di contemplare, mi pare in modo adeguato, le diverse possibilità di cooperazione fra queste regioni.
Questa è una prima apertura alla quale se ne aggiunge una seconda che abbiamo già proposto agli Stati membri: una maggiore flessibilità finanziaria fra l' elemento A e l' elemento B. Grazie a queste due aperture, in particolare la prima, posso affermare che la Commissione è pronta a esaminare il caso delle regioni italiane e dei paesi terzi dell' Adriatico, per favorire la cooperazione più adeguata nel quadro di INTERREG e di altri strumenti non appena saranno disponibili.
Ho inoltre deciso che le regioni ultraperiferiche, che mi stanno particolarmente a cuore, avranno una priorità specifica nell' ambito dell' elemento transnazionale d' INTERREG, con una strategia di cooperazione volto a migliorarne i legami con i vicini e con le altre regioni degli Stati membri.
Mi sta a cuore anche una buona cooperazione fra INTERREG e il FES, specialmente per i Caraibi e l' Oceano indiano.
Tutto ciò dovrebbe consentirci, con gli stanziamenti dell' obiettivo 1 ma anche prescindendo da essi, di confermare il ruolo di "frontiera attiva" dell' Unione.
Penso, e faccio mio l' obiettivo politico secondo: le sette regioni ultraperiferiche dell' Unione dovranno diventare veramente frontiere attive dell' Unione malgrado, e proprio per questo, la loro lontananza e la loro ubicazione in altre regioni del mondo in cui dobbiamo esercitare il nostro peso e il nostro intervento.
Un altro punto: il coordinamento fra INTERREG, PHARE, TACIS e MEDA.
A questo proposito debbo obiettivamente riconoscere che esistono reali difficoltà giuridiche.
Non intendo minimizzarle, anche se sono in atto progressi a favore della cooperazione, prevista nell' elemento A, con i paesi candidati all' adesione, ferme restando le difficoltà legate alle procedure di gestione e alla dimensione dei progetti.
La Commissione dovrà continuare su questa strada e mi impegno personalmente in tal senso.
Una prima riunione del comitato misto, PHARE/Iniziativa comunitaria, avrà luogo nel mese di febbraio per tracciare il bilancio di questo coordinamento; vi confermo a tale proposito la vigilanza e la disponibilità, mie e dei colleghi Commissari Verheugen, Patten e Nielson.
Infine, per quanto attiene all' assistenza tecnica, sulla quale il relatore e molti deputati si sono soffermati, inutile dire che la Commissione seguirà le disposizioni dell' articolo 23 del regolamento generale sull' assistenza tecnica; si tratta infatti di un' assistenza concepita come strumento utile per la politica strutturale in generale.
Tuttavia, ai sensi del regolamento generale, qualsiasi misura d' assistenza tecnica in grado di avvalersi di un determinato legame con un' iniziativa comunitaria deve essere proposta ai sensi dell' articolo 20, e non dell' articolo 23.
Ciò significa che il massimale dello 0,25 percento previsto all' articolo 23 non è applicabile per quel tipo d' assistenza tecnica.
Onorevoli deputati, ai fini del rigore e della trasparenza, reputo importantissimo il mantenimento di taluni aspetti finanziari per tutto ciò che riguarda gli scambi d' esperienze, l' informazione, e non la propaganda, nonché la creazione di reti che garantiscano un buon collegamento tra le migliori pratiche dell' Unione.
Le mie conclusioni sul programma INTERREG, signor Presidente, onorevoli deputati, sono che queste iniziative comunitarie, di cui sono responsabile, costituiscono la risposta a un' autentica esigenza e tutto quanto è stato detto qui lo dimostra; esse prefigurano anche una vera e propria politica di assetto dei territori europei in seno alla nostra Unione ampliata.
La Commissione vi attribuisce quindi il massimo valore, al pari di voi.
Sono a vostra disposizione per presentarvi, al momento opportuno, il bilancio della programmazione precedente che avete richiesto ma anche per tenervi regolarmente informati sulla realizzazione di queste iniziative nell' ambito della nuova programmazione.
Rinnovo i miei ringraziamenti a ognuno di voi e in particolare agli onorevoli Arlene McCarthy e Francis Decourrière. Per quanto concerne queste due iniziative voglio ricordare che rientrano in un quadro finanziario di cui siete perfettamente al corrente: soltanto 700 milioni di euro per URBAN, ma è meglio di niente; 4 miliardi e 800 milioni di euro per INTERREG.
Pertanto, questo è l' ambito in cui operiamo e al quale dobbiamo attenerci.
Per quanto riguarda queste due iniziative, utili a rendere più chiare le future riflessioni strategiche e politiche in materia di assetto dei territori nonché le prossime prospettive finanziarie, intendo ribadire il nostro grande interesse per questo tipo di dialogo costruttivo con il Parlamento e le sue commissioni.
Quanto ho appena detto, onorevoli deputati, dimostra che la Commissione è decisa a tenerne conto.
Signora Presidente, onorevoli deputati, signore e signori, innanzi tutto vorrei ringraziare l'onorevole Procacci per la sua relazione.
Vorrei ringraziare più in generale anche le varie commissioni che si sono espresse in merito, e il Parlamento per l'ampio consenso manifestato a favore dell'iniziativa LEADER+.
Questa iniziativa dovrebbe dare nuovo impulso alle aree rurali affinché si elaborino e sperimentino approcci nuovi ed originali da usare successivamente come modelli nei programmi generali.
Sono lieto di constatare che il Parlamento appoggia sostanzialmente la posizione della Commissione, secondo la quale l'iniziativa LEADER+ andrebbe attuata in tutte le regioni rurali, che andrebbero introdotte priorità superiori e, soprattutto, essere favorite anche l'attiva collaborazione e il collegamento delle aree rurali.
Constato anche che il Parlamento condivide l'opinione della Commissione secondo cui occorre porre l'accento sull'esecuzione di LEADER+ sotto forma di sovvenzioni globali.
In relazione anche ad alcuni quesiti sollevati in questa sede, posso confermare che è nostra intenzione assicurare la nostra massima collaborazione e partecipazione a LEADER+.
I vari gruppi, siano essi associazioni ambientaliste o gruppi che si occupano di tematiche legate all'occupazione, hanno la possibilità di contribuire all' elaborazione delle direttive della Commissione.
I fondi a disposizione nel periodo in corso non sono destinati a diminuire, bensì ad aumentare.
Vorrei ricordare anche che la nostra intenzione di istituire un osservatorio non è una novità.
Tale osservatorio esisteva già nell'ambito di LEADER I e LEADER II.
Esso ha l' unico scopo di mantenere attivi i collegamenti fra i singoli gruppi che partecipano a LEADER.
Il finanziamento dell'osservatorio non può superare il 2 percento della dotazione di LEADER.
Per quanto riguarda la possibilità di finanziare progetti che hanno come contenuto attività di formazione e training, faccio notare che si tratta di un punto ormai integrato nella nuova politica di sviluppo rurale e pertanto non è più necessario, a nostro avviso, affrontato nel quadro di LEADER.
Entro ora nel merito della relazione.
Al punto 14 si invita la Commissione a presentare al più presto al Parlamento europeo una relazione di valutazione su LEADER II.
A mio parere non ha molto senso farlo in questo momento in quanto, fino alla fine del 2001, è ancora possibile utilizzare fondi di LEADER II.
Riteniamo pertanto più opportuno procedere alla valutazione a programma concluso.
Lo faremo certamente e sottoporremo al Parlamento una relazione in merito.
Al punto 18 il Parlamento propone di raccogliere una sorta di compendio o guida delle azioni positive realizzate con LEADER I e II.
Vi informo che esso esiste già, è stato compilato dalla Commissione e posso farlo avere a chiunque di voi sia interessato.
Al punto 21 il Parlamento sottolinea che è ormai necessario approvare con la dovuta rapidità gli orientamenti per LEADER+, affinché possano essere avviati i programmi.
Condivido pienamente la richiesta.
Non appena verrà adottato il parere qui in Parlamento, gli orientamenti per LEADER+ saranno sottoposti al comitato STAR, affinché gli Stati membri possano confermare l'approvazione provvisoria concessa il 14 novembre.
Prevedo che la Commissione possa quindi approvare in marzo/aprile la versione definitiva degli orientamenti.
Non appena essa sarà pubblicata nella Gazzetta Ufficiale resteranno soltanto alcuni mesi, sei per la precisione, per presentare i programmi LEADER+.
Credo sia importante sottolineare che le spese nel quadro di LEADER+ possono essere finanziate da quel momento, ossia quando è disponibile il programma della Commissione.
Per i programmi presentati prima del 30 aprile di quest'anno vi è inoltre la possibilità di fissare retroattivamente al 1º gennaio il termine di inizio dell'ammissibilità ai finanziamenti.
Al punto 20, infine, il progetto di risoluzione riporta, in pratica, sette emendamenti agli orientamenti.
Dopo averli esaminati approfonditamente, confermo che le proposte avanzate ai punti 2, 4, 5 e 7 sono accettabili per la Commissione e che verranno accolte.
Anche la proposta riportata al punto 6 può essere accettata, almeno in parte, in quanto vi si ribadisce che l'approvazione da parte della Commissione dei programmi nel quadro di LEADER+ deve avvenire entro al massimo cinque mesi.
Riteniamo che la modifica indicata al punto 1 vada considerata ormai superflua in quanto, a seguito delle consultazioni con i rappresentanti degli Stati membri in seno al comitato STAR, questo punto è già stato riformulato, come auspicato dal Parlamento.
Resta pertanto soltanto l'emendamento riportato al punto 3.
La Commissione non può che condividere la richiesta, visto che corrisponde esattamente a ciò che essa stessa aveva proposto inizialmente.
Devo tuttavia aggiungere che, secondo gli Stati membri, la proposta di cooperazione fra i GAL e le organizzazioni analoghe di paesi che non fanno parte dell'Unione europea è parsa eccessiva e il testo è stato modificato in sede di comitato.
Nella versione rielaborata la Commissione terrà comunque conto dell'opinione espressa in merito dal Parlamento e riproporrà gli orientamenti come richiesto.
Continuerà anche a lottare affinché la proposta risulti accettabile per gli Stati membri.
Passo molto brevemente ai 13 emendamenti presentati.
Soltanto tre non possono essere accolti dalla Commissione. Si tratta degli emendamenti nn.3, 12 e 13.
Tutti gli altri possono essere accettati completamente o almeno nella sostanza.
Signor Presidente, onorevoli parlamentari, è una felicissima coincidenza che, proprio in questo momento, l'iniziativa EQUAL venga discussa in seno al Parlamento europeo.
Negli ultimi tempi, anche a causa della situazione politica in Austria, si registra in Europa una nascente e crescente inquietudine politica, si assiste a dichiarazioni politiche, esiste un dialogo politico.
Va sottolineato che tanto il Parlamento, quanto la Commissione hanno precise politiche da presentare.
Proposte ben precise, tanto in materia di legislazione quanto in termini di programmi d'azione, per la lotta alle discriminazioni, per la costruzione di una società libera e giusta.
Apro quindi una breve parentesi sul pacchetto antidiscriminazione, cogliendo l'occasione per chiedere alle commissioni competenti di questo Parlamento di nominare i relatori in modo da poter avviare quanto prima la trattazione di tale pacchetto.
Giungo ora all'iniziativa EQUAL, che naturalmente si basa sull'articolo 13.
Questa iniziativa riguarda tutte le forme di discriminazione di cui all'articolo 13, ossia la lotta alle discriminazioni in base al sesso, alla razza, all'età o all' handicap fisico.
Desidero congratularmi in particolare con la onorevole Stenzel, in quanto il suo compito di assicurare un accordo intorno all'iniziativa EQUAL si è rivelato eccezionalmente difficile e complesso, non soltanto perché sono coinvolte commissioni parlamentari che esaminano il tema da prospettive diverse, ma anche perché il tema stesso è eccezionalmente delicato sul piano politico.
La prima osservazione da compiere, già formulata da numerosi deputati, riguarda la necessità o meno di un'esplicita menzione delle donne.
Convengo anch'io che l'articolo 13 contiene un elemento sul quale abbiamo già manifestato il nostro dissenso, ma allo stato attuale il Trattato è redatto in questi termini e, fra le varie tipologie di discriminazione, viene presentata a pari titolo anche la discriminazione in base al sesso.
La strutturazione dell'iniziativa EQUAL deve pertanto attenersi all'attuale lettera del Trattato.
Tengo tuttavia a ricordare che la strategia in materia di occupazione prevede un asse specifico per la donna, e che è inoltre in preparazione un programma specifico, il quinto programma sulla parità fra uomini e donne.
Ho suddiviso in quattro gruppi gli argomenti sollevati dagli onorevoli deputati e deputate.
In primo luogo, l'ampliamento delle aree tematiche.
Come nel caso della strategia per l'occupazione, le aree tematiche sono quattro: occupabilità, imprenditorialità, adattabilità e pari opportunità. Noi concordiamo sull'estensione di queste quattro aree tematiche secondo le proposte del Parlamento europeo.
Quanto al timore che uno Stato membro possa riversare la totalità dei fondi su una sola delle categorie discriminate, posso rispondere che l'iniziativa prevede espressamente che gli Stati membri presentino una categoria tematica per ciascuno dei gruppi oggetto di discriminazioni.
Il secondo aspetto è rappresentato dalla flessibilità e dalla semplificazione.
Mi trovo d'accordo con la onorevole Leinen sulla difficoltà e anche sull'astrusità del linguaggio in cui si esprime questa iniziativa.
A tale proposito, i servizi sono già al lavoro per rivedere il testo, semplificandone la struttura e rendendone più comprensibile la redazione.
Per quanto concerne l'aspetto della flessibilità, la nostra proposta è condurre azioni di cooperazione e azioni congiunte per lo sviluppo, tanto a livello geografico dove gruppi di diverso genere collaboreranno in un'area geografica ben delimitata per contrastare le discriminazioni sul luogo di lavoro, quanto a livello tematico, dove per esempio potrebbero instaurarsi forme di cooperazione in un settore d'attività determinato.
In tale ambito, gli Stati membri avranno ampia facoltà di adattare tali azioni congiunte di sviluppo alle rispettive specificità.
Naturalmente, tutto ciò presuppone collaborazione fra Stati membri e l'esistenza di una rete che contribuisca allo scambio di esperienze.
Concludo, infine, sull'assistenza tecnica.
Il nostro obiettivo è garantire che le categorie finanziate siano quattro.
Anzitutto verrà finanziata la preparazione, quindi l'applicazione, in terzo luogo la cooperazione finalizzata allo scambio di esperienze, e in quarto luogo l'assistenza tecnica.
Poiché le modalità di erogazione dell'assistenza tecnica hanno suscitato tanta apprensione e così tanti interventi, devo rispondere che si farà ricorso a enti esterni.
Come ha già ricordato il mio collega Barnier, è impensabile che siano i funzionari della Commissione a espletare tutto questo lavoro, svolto sino ad oggi da collaboratori esterni.
L'obiettivo è garantire, a livello nazionale come europeo, l'annuncio di vasti gruppi di azioni; vi sarà una dettagliata descrizione del lavoro per il quale verrà richiesta l'assistenza esterna, nonché una dettagliata descrizione del prodotto atteso da ogni singolo operatore tecnico, in modo da rendere possibile il monitoraggio e la valutazione di tale lavoro.
Desidero sottolineare che sarà particolarmente importante promuovere quanto prima questa azione, sia per motivi di congiuntura, sia perché reputiamo essenziale che il suo avvio avvenga entro i termini previsti, ossia essere del tutto pronti entro la fine del 2000.
La ringrazio, signora Commissario.
Trasmetterò ai colleghi dell' Ufficio di presidenza e alle commissioni competenti la sua preoccupazione di una rapida nomina dei relatori per i fascicoli da lei citati.
La discussione è chiusa.
La votazione si svolgerà domani, alle 12.00.
(La seduta termina alle 20.40)
Approvazione dei processi verbali delle due sedute precedenti
Signora Presidente, è mia abitudine essere sempre presente all' inizio della seduta del lunedì pomeriggio alle 17.00.
Ieri, io e molti altri deputati europei, non abbiamo potuto essere presenti perché l' aereo di Air France, con il quale di solito arriviamo qui alle 14.15, è stato annullato senza nessuna spiegazione da parte della compagnia aerea, per cui ci è stato impossibile arrivare in tempo.
Se l' Air France mantiene questa politica di boicottaggio nei confronti del Parlamento europeo, quest' ultimo dovrebbe prendere le misure appropriate per evitare che ciò si ripeta.
Grazie, onorevole Medina Ortega.
Condivido senz' altro i suoi rilievi.
Potrebbe cortesemente scrivermi per darmi modo, prove alla mano, di investire della cosa i responsabili di Air France e anche del governo francese?
Penso che non si possa proprio continuare più così: occorre assolutamente protestare con la massima energia.
Signora Presidente, ho condiviso ieri con il collega Medina Ortega la stessa esperienza.
Ritengo che le autorità di governo francesi - che hanno l'onore di ospitare a Strasburgo la sede del Parlamento europeo - debbano essere consapevoli della responsabilità di garantire comunicazioni adeguate con tutte le capitali dell'Unione.
Senz' altro, onorevole Napolitano, la ringrazio.
Signora Presidente, non intervengo sui ritardi aerei: vorrei invece scusare l'assenza, nella seduta di ieri, della collega del gruppo dei Verdi, la onorevole Caroline Lucas, eurodeputata britannica.
Non poteva essere presente perché è stata arrestata in occasione di una manifestazione antinucleare a Glasgow ieri mattina.
Al momento dell' identificazione è risultata chiaramente la sua condizione di eurodeputata; ciò nondimeno è stata detenuta per tutto il giorno.
Questo per me è assolutamente inaccettabile, per cui le chiederei - peraltro in merito le ho già scritto con la collega onorevole Hautala - di intervenire presso le autorità britanniche, affinché situazioni simili non si ripetano e si presentino le scuse alla onorevole Lucas.
Grazie, onorevole Lannoye.
Ho ricevuto la sua lettera e sono già intervenuta in questo senso presso la Rappresentanza permanente britannica.
Signora Presidente, ho una richiesta a proposito della votazione di oggi, che ho già avanzato come dichiarazione orale sulla relazione EQUAL.
Chiedo il rinvio a domani della votazione sull'iniziativa comunitaria EQUAL in quanto ci occorre ancora un po' di tempo per affrontare un punto importante.
Sono ottimista e vado incontro alla votazione con tranquillità e fiducia; sono certa che raccoglieremo il più ampio consenso a favore di questa relazione su EQUAL.
Ci occorre solo ancora un po' di tempo per mettere a punto alcuni dettagli relativi alla questione dei richiedenti asilo e vi prego quindi di effettuare la votazione domani invece che oggi.
Signora Presidente, mi riallaccio all' intervento dell' onorevole Lannoye: la onorevole Lucas è stata arrestata nei pressi di Glasgow per aver partecipato a una protesta contro la base Trident a Faslane.
Sono assolutamente solidale con questa protesta, ma non lo sono con il tentativo della onorevole Lucas di trincerarsi dietro l' immunità parlamentare.
Anch' io sono stato arrestato per aver protestato a Faslane, ma non mi sono fatto scudo dell' immunità: ho accettato la punizione che mi è stata inflitta.
Anche la onorevole Lucas dovrebbe fare lo stesso.
Signora Presidente, vorrei intervenire sulla richiesta, avanzata dall' onorevole Stenzel, di rinviare a domani il voto sull' iniziativa comunitaria EQUAL.
In effetti, questa iniziativa ha avuto una discussione molto animata all' interno della commissione e, essendo una proposta importante della Commissione esecutiva, che si riferisce agli accordi che abbiamo raggiunto lo scorso anno, penso che sia accoglibile.
Noi siamo d' accordo con l' onorevole Stenzel che la richiesta di rinvio sia accoglibile per trovare il più possibile una convergenza fra i gruppi, in modo che il Parlamento esprima, con la più larga maggioranza possibile, la sua posizione su questa iniziativa.
C' è qualche collega che intende forse esprimersi contro la richiesta della onorevole Stenzel, sostenuta dalla onorevole Ghilardotti?
Poiché nessuno chiede d' intervenire, la metto ai voti.
(Il Parlamento approva la richiesta)
Signora Presidente, ai sensi dell' articolo 29, paragrafo 4, del Regolamento, lei dovrebbe essere informata dai gruppi politici sui deputati che hanno aderito a un nuovo gruppo politico o che hanno lasciato il gruppo politico cui appartenevano.
Ha ricevuto notifica in merito a deputati che hanno lasciato il gruppo del Partito popolare oppure il partito popolare austriaco è ancora membro del gruppo politico che ho citato?
Onorevole Corbett, non mi è pervenuta alcuna notizia in tal senso.
Signora Presidente, sono davvero esterrefatto della reazione del collega, onorevole Corbett.
Dovrebbe cercare altri modi di distinguersi invece di intervenire su un tale punto!
Siamo solidali con i nostri amici austriaci che in passato si sono dimostrati buoni europei ed esprimiamo loro tutto il nostro sostegno!
(Applausi)
Ordine del giorno
Per quanto attiene all'ordine del giorno di giovedì, in seguito alla richiesta presentata ieri in Plenaria, vi propongo di prolungare di mezz' ora la discussione sui problemi di attualità, urgenti e di notevole rilevanza, ovvero di continuare fino alle 18.00; subito dopo si svolgerà la votazione.
(Il Parlamento approva la richiesta)
Obiettivi strategici e programma legislativo della Commissione
L'ordine del giorno reca, in discussione congiunta, le dichiarazioni della Commissione relative agli obiettivi strategici 2000-2005 e al programma di lavoro per l' anno 2000.
Ha facoltà di parola il Presidente Prodi.
Signora Presidente, onorevoli parlamentari, un programma quinquennale è un impegno di grande portata, e per ciò ho preferito che a tutti voi fosse distribuito il testo integrale del discorso, che è disponibile in quattro lingue.
Nel rispetto dei limiti di tempo consentitomi, mi limiterò a richiamare solo le grandi linee del mio programma: un programma dell'inizio di una nuova legislatura, dell'inizio anche di un nuovo secolo, in cui è legittimo e doveroso guardare all'Europa in una prospettiva più ampia, a un'Europa che vive in questo momento un paradosso.
Ricordiamo che, nei cinquant'anni della sua storia, l'Europa ci ha dato pace, sicurezza, libertà, e l'Europa unita ha anche contribuito a darci una stagione di benessere senza precedenti.
Ora stiamo avvertendo l'inizio di una ripresa solida, che sembra poter protrarsi anche molto nel tempo se saremo saggi nelle nostre politiche, una ripresa che è la logica conseguenza degli sforzi che abbiamo compiuto, che non giunge gratuita ma come conseguenza del risanamento dei conti pubblici dei paesi europei, che hanno tenuto sotto controllo l'inflazione con una politica saggiamente proiettata verso un controllo dei costi e un incremento della produttività, in un'Europa che ha iniziato una ristrutturazione energica delle proprie industrie, delle banche, dei servizi pubblici, anche se questo cammino non è ancora giunto al termine, anche se su questo cammino molta strada resta ancora da compiere.
Nonostante questi aspetti, tuttavia, in Europa v'è delusione, v'è preoccupazione: delusione e preoccupazione per la disoccupazione che non diminuisce abbastanza rapidamente; per un ritardo tecnologico che appare sempre più grande e che, soprattutto, comincia ad accompagnarsi con un pesante ritardo anche in campo scientifico; per le Istituzioni europee che appaiono lontane, che non sembrano essere all'altezza dei tempi, a partire dalla stessa Commissione.
La crisi della Commissione è stata, infatti, un punto cruciale del rapporto fra l'Europa e i suoi cittadini, e la bassa partecipazione alle elezioni europee ne è stata un segno preoccupante.
Ancora più profondo, però, è il senso di insicurezza, la sensazione di impreparazione di fronte a un nuovo mondo che avanza, un mondo che cambia totalmente, che attraverso la globalizzazione finisce col mutare anche i nostri punti di riferimento.
Non è un fatto del tutto nuovo nella storia: già un'altra volta l'Europa si è trovata di fronte a un analogo cambiamento, a un'esplosione dei suoi mercati, a un mutamento dei parametri di riferimento, a una percezione diversa del mondo.
Mi riferisco al Cinquecento, dopo la scoperta dell'America, in cui tutto è cambiato.
Alcuni paesi - come la Francia e la Spagna - hanno saputo rispondere alla sfida dando vita ai grandi Stati nazionali; altri paesi - come l'Italia - non hanno retto a questa sfida e hanno perso tutti i primati che nella prima parte del millennio avevano accumulato: primati di scienza, di tecnologia, di progresso economico, di strutture di difesa e di organizzazione militare, di pensiero e di letteratura.
Oggi l'Europa si trova di fronte a un'analoga sfida, e noi sappiamo che, come la Storia non ha perdonato in passato, così non perdona oggi.
In questa prospettiva di grandi cambiamenti, per impedire che anche oggi i nostri Stati nazionali spariscano di fronte alla globalizzazione, che pone dimensioni e sfide senza precedenti nella nostra storia, è necessaria un'Europa economicamente forte, perché la globalizzazione impone l'unità, perché ogni giorno si ha notizia di nuovi accordi a livello mondiale e ogni giorno si ha notizia di cambiamenti anche a livello europeo.
Ma ancor più necessaria è un'Europa che si senta forte in campo politico.
Negli anni passati il mercato unico e la moneta unica sono stati il fulcro della nostra azione, l'elemento portante della vita europea.
Oggi, le nuove frontiere dell'integrazione europea sono frontiere politiche: la politica estera e della sicurezza comune, la giustizia e la sicurezza interna e - in sott'ordine - la cruciale questione dei valori politici fondamentali su cui si regge la nostra convivenza.
Per questo la Commissione ha approvato il piano strategico 2000-2005, piano che è stato subito inviato al Parlamento europeo, che voi già conoscete e che, quindi, in questo mio discorso non riprenderò nei dettagli.
Qualcuno potrà ritenerlo forse troppo sintetico, ma nessuna struttura politica produce piani quinquennali dettagliati.
Questa è l'Unione europea, non è l'Unione sovietica.
Il nostro piano individua i grandi punti di riferimento, le grandi direzioni d'intervento: primo, lo sviluppo di nuove forme di governo per l'Europa; secondo, l'espansione e l'allargamento dell'area di pace, di libertà, di sicurezza; terzo, il lancio di una nuova fase di sviluppo dell'economia; quarto, la tutela e il miglioramento della qualità della vita.
Sono queste le nostre grandi direttive di azione per i prossimi cinque anni.
Riguardo alla prima - le nuove forme di governo per l'Europa- voi sapete già che la Commissione si è impegnata a presentare un Libro bianco, e non un testo legislativo completo poiché, di fronte ai grandi problemi che cambiano strutturalmente il nostro modo di stare insieme, la Commissione dapprima prepara il dibattito; in seguito ne discute il contenuto assieme a voi; da qui nasce poi un documento politico, infine un documento legislativo.
E' questo un modo di procedere trasparente e forte, per coinvolgere tutte le Istituzioni europee e la popolazione europea.
Questo Libro bianco è una risposta alle sfide che l'ampliamento ci impone, ampliamento che ci obbliga a ripensare al funzionamento di tutte le nostre Istituzioni, a ripensare alle nostre stesse politiche - a tutte le nostre politiche - a ripensare soprattutto a cosa dobbiamo continuare a fare a livello di Unione quando i paesi membri saranno venticinque o trenta, a cosa sarà meglio fare a livello dei singoli Stati, a livello delle regioni e a livello delle amministrazioni locali.
Ma non è solo l'ampliamento che ci spinge a questo ripensamento: come detto poc'anzi, è anche la stessa globalizzazione dell'economia e della politica.
Dobbiamo governare l'Europa in modo da essere più efficienti, più vicini ai cittadini, promuovendo la partecipazione di tutti, partendo innanzitutto dal grande problema della partecipazione femminile.
Una delle grandi differenze nel confronto fatto in questo periodo fra Europa e Stati Uniti non è tanto la mobilità del lavoro o il problema del capitale di rischio, quanto piuttosto la partecipazione della donna alla vita economica, partecipazione che negli Stati Uniti ha ben altro rilievo rispetto all'Europa.
Si tratta di un campo in cui l'Europa è invece sempre stata all'avanguardia: su questo dobbiamo quindi riflettere con profondità, con apertura, e tutte le Istituzioni - Commissione, Parlamento, Consiglio - dovranno pensare al proprio ruolo, alle proprie politiche.
Ci rimetteremo dunque subito al lavoro su questo Libro bianco, anche se per completarlo dovremo attendere i risultati della Conferenza intergovernativa, e quindi non potrà essere presentato prima della primavera 2001.
Non sarà un libro di filosofia, ma un libro concreto, ricco di proposte precise.
Noi - la Commissione - per primi sappiamo che dobbiamo ripensarci totalmente, e per questo faremo due cose: ci impegneremo e ci stiamo impegnando fino in fondo per la riforma interna, e ripenseremo in profondità le nostre politiche.
Ho chiesto a tutti i Commissari - e lo chiederemo in modo ancora più analitico - di individuare tutte le attività che si possono abbandonare.
La Commissione deve definire quali sono le sue attività fondamentali, quelle su cui deve concentrarsi, e cedere le attività non essenziali, in modo da liberare nuove risorse e da avere un rapporto più corretto e più cooperativo con i singoli paesi, con le regioni e con le comunità locali.
Libereremo dunque nuove risorse, ma verrà anche il momento - io temo, e voglio affermarlo qui di fronte al Parlamento - nel quale anche queste nuove risorse che noi stiamo già liberando non saranno sufficienti per permetterci di far fronte ai nostri nuovi compiti: penso all' ampliamento, al nuovo settore della giustizia e degli affari interni, ai problemi della sanità, ai problemi dell' ambiente.
In quel giorno, quando avremo utilizzato al massimo tutte le nostre risorse, non esiterò a presentarmi davanti a voi per chiedere nuove risorse, ma dico fin d' ora che, se non avremo le risorse necessarie, dovremo rifiutarci di assumerci qualsiasi nuovo compito perché non vi è consistenza fra i nuovi compiti che ci assumiamo e le risorse di cui disponiamo.
Quanto alla riforma interna, voi conoscete bene l' impegno che la mia Commissione ha messo su questo punto fin dal primo giorno.
So benissimo che non potremo raggiungere nessun obiettivo politico se la Commissione non si riformerà fortemente e totalmente al suo interno, se non diventerà più efficiente, se non farà uno scatto di efficienza in qualsiasi settore, a cominciare dal settore in cui più drammaticamente abbiamo accumulato ritardi nel passato, cioè il settore degli aiuti esterni.
Fornire aiuti in fretta, quando serve, salva vite umane; fornirli in ritardo, in molti casi può essere peggio che non fornirli affatto.
Quando parlo di aiuto esterno il mio pensiero va in primo luogo ai Balcani, in cui abbiamo qualche elemento di speranza per l' impegno dei nostri funzionari sul campo, un impegno straordinario dati i problemi organizzativi che abbiamo.
Penso anche agli sforzi di Bernard Kouchner, al patto di stabilità dietro al quale stiamo con energia, con totale dedizione, ma penso anche agli eventi nuovi, per esempio alla Croazia, dove in poche settimane la situazione è cambiata: immediatamente le Istituzioni europee hanno aperto la porta a un dialogo con quel paese, hanno accolto questa novità sapendo benissimo che i problemi non solo della Bosnia ma soprattutto della Serbia vengono risolti soltanto se c' è un assedio di democrazia attorno alla Serbia.
Questo è l' elemento nuovo che dobbiamo aiutare a portare nei Balcani.
Dobbiamo incrementare la nostra efficienza in quest' area, dobbiamo riaprire il Danubio ai traffici.
E' contraddittorio offrire aiuti alla Romania e alla Bulgaria e lasciare che la grande risorsa di questi paesi sia impedita.
Dobbiamo decontaminare il fiume e, in vista di ciò, nei prossimi giorni il Commissario responsabile dell' ambiente presenterà progetti precisi per monitorare questo grave problema.
Abbiamo fatto molto nei Balcani: la nuova Agenzia europea per la ricostruzione del Kosovo, la Task force per i Balcani, un nuovo regolamento per accelerare le procedure.
Dobbiamo però assolutamente fare di più.
Dobbiamo liberalizzare gli scambi nella regione e gli scambi fra questa regione e l' Unione europea; dobbiamo contribuire a costruire collegamenti infrastrutturali che rompano un isolamento secolare; dobbiamo intensificare gli sforzi per costruire in questi paesi una società democratica e pluralistica con le istituzioni, le strutture pubbliche, le forze di polizia, l' organizzazione della società civile, ma soprattutto dobbiamo spingere questi paesi a lavorare assieme in una prospettiva regionale unitaria, tanto in politica che in economia.
Se non faremo questo, avremo fallito il nostro compito.
Ricordatevi che, quando c' è stato il Piano Marshall, questo non ha avuto efficacia soltanto per la dimensione delle sue risorse: ha avuto un' efficacia ancora maggiore perché ha obbligato noi europei a lavorare insieme a una nuova prospettiva, a dare un nuovo orizzonte alla nostra politica e alla nostra economia.
Questo è quanto dobbiamo fare per i Balcani.
L' Europa deve provare - dai Balcani a tutto il resto del mondo - la sua capacità di allargare l' area della sicurezza, della pace, della libertà, la sua capacità di essere protagonista sulla scena internazionale.
E' chiaro che, ancora una volta, noi torniamo all' ampliamento, che deve essere attuato allargando nel contempo l' area della sicurezza, della pace, della libertà.
In questa direzione abbiamo promesso molto, ma credo che riusciremo a mantenere le nostre promesse sebbene abbiamo un cammino delicatissimo da percorrere.
L' ampliamento, infatti, che ci accompagnerà lungo tutto il nostro quinquennio e anche oltre - penso alle speranze dei paesi candidati - deve avvenire nella sicurezza e nell' oggettività dei criteri, ma deve avvenire anche tranquillizzando le opinioni pubbliche nei paesi interessati e, ancor più, tranquillizzando le nostre proprie opinioni pubbliche.
Ci sarà amicizia, serenità, apertura, ma ci sarà anche severità nell' ampliamento.
Ripeto: dobbiamo tranquillizzare le opinioni pubbliche dei paesi che vogliono entrare ma dobbiamo tranquillizzare ancor più le nostre stesse opinioni pubbliche.
Le nostre responsabilità non si fermano all' ampliamento, non si fermano ai Balcani.
Ci sono alcuni altri problemi che sono problemi chiave: il rapporto con l' Ucraina, il rapporto con la Russia, il rapporto con paesi che ci stanno vicini e, ancor più, il grande problema del rapporto con il Mediterraneo del sud, che sarà il punto cruciale della storia europea, della sicurezza e della tranquillità europee nelle prossime generazioni.
In questo senso abbiamo una responsabilità verso l' Africa intera: l' Africa verso cui negli ultimi tempi si sono rivolte speranze, a cui si sono rivolte offerte ma in cui nulla ancora di concreto è stato realizzato; l'Africa in cui negli ultimi anni il passaggio non è stato dai regimi totalitari alla democrazia ma viceversa, dalla democrazia ai regimi totalitari; l'Africa che per noi è un elemento di confronto preoccupante.
Abbiamo pertanto un altro compito a livello internazionale, che è già stato proposto dal Commissario responsabile del commercio: l' impegno per il rilancio del Millennium Round, con una grande disponibilità, che abbiamo già fatto nostra e abbiamo già proposto prima di Seattle ma che non si è potuta concretizzare, di farci carico cioè di alcuni problemi fondamentali per i paesi più poveri, in termini non solo di remissione del debito ma anche di apertura unilaterale al commercio dei paesi più poveri nel mondo.
C' è bisogno di una risposta diversa, altrimenti episodi come quelli di Seattle si ripeteranno sempre e verranno a impedire una funzione positiva dell' Europa nella storia.
Dovunque nel mondo l' azione dell' Europa deve essere guidata dal grande rispetto dei principi di libertà, dal rispetto dei diritti della persona, dei diritti delle minoranze.
Ricordiamo che noi, Unione europea, siamo un' unione di minoranze: tutti noi siamo minoranza in Europa.
Si avvertono delle preoccupazioni anche all' interno di noi Quindici, preoccupazioni che potranno anche ripetersi nel prossimo decennio.
Parlo dell' Austria, nel cui caso la Commissione è stata fedele al suo ruolo, tenuta a operare per la coesione dell' Unione ma inflessibile e garante dei Trattati, pronta e sanzionare ogni piccola infrazione di fronte alla violazione dei principi di democrazia, di diritto e di rispetto delle minoranze.
Alcuni mi hanno criticato per il messaggio di congratulazioni che ho mandato al Cancelliere Schüssel.
Io vi dico: non scambiate la necessaria e doverosa cortesia della forma per una minore fermezza dei contenuti.
Rileggete la lettera: il richiamo ai valori fondamentali dell' Unione è tratto - e non a caso - dall' articolo 6 del Trattato, ripete l' articolo 6 del Trattato.
Vi chiedo anche: pensate che qualche altro Capo di governo europeo si sia mai sentito ricordare dalla Commissione questi principi, quando è stato eletto?
Questo è quanto vogliamo fare: tenere il nostro ruolo di struttura sopranazionale, tenere il nostro ruolo che ci è dato dai Trattati, ma anche essere inflessibili sui principi e giudicare sui fatti.
Lo scorso novembre la Commissione ha presentato una proposta di direttiva contro il razzismo.
Chiedo al Consiglio di approvarla rapidamente e chiedo al Parlamento di aiutarci in questa azione, che approfondisce ulteriormente le basi fondamentali della nostra coesione sociale.
Concludo rapidamente ricordando gli ultimi due punti del nostro programma: l' economia e la qualità della vita.
Dell' economia ho già parlato: sappiamo bene quali sono gli ingredienti di base per spingere l' Europa sulla strada di una ripresa capace di durare a lungo e di creare finalmente posti di lavoro.
Dobbiamo ancora tener bassa l' inflazione, procedere con le liberalizzazioni, garantire sempre di più la concorrenza, spingere la diffusione delle tecnologie dell' informazione e di tutte le nuove tecnologie; spingere la scienza, la frontiera della scienza, avere il gusto di essere alla frontiera della scienza.
Il prossimo Vertice di Lisbona su questi temi - diffusione della tecnologia, occupazione - è un vertice decisivo.
Ci sono voluti quattro anni prima di poter fare un vertice di questo tipo.
Finalmente l' abbiamo: non possiamo perdere l' occasione.
Infine, l' ultimo impegno è per una migliore qualità della vita.
Abbiamo iniziato questo capitolo con il Libro bianco sulla sicurezza alimentare: ora bisogna fare grandi passi nel settore dell' ambiente.
Il caso della nave Erika, l' avvelenamento del Danubio segnalano l' urgenza di un intervento su scala europea a tutela dell' ambiente.
E' giunto il momento di pensare, e poi di realizzare, l' istituzione di una struttura di emergenza di protezione civile europea.
In troppi casi ci si sente richiedere questo dopo che il disastro è avvenuto.
Credo che sia opportuno cominciare a pensare a queste cose prima che i disastri avvengano.
Queste sono le sfide che ci stanno davanti: a noi come Commissione ma anche a tutte le altre Istituzioni europee.
Come misureremo, onorevoli parlamentari, signora Presidente, i cinque anni della nostra attività?
Come misureremo i risultati di quei cinque anni?
Non lo so, ma certamente un' unità di misura può essere la sfida che dobbiamo intraprendere in comune.
Prendiamo un parametro molto semplice: la partecipazione al voto delle prossime elezioni europee.
Se sarà più elevata di quella precedente, vuol dire che avremo vinto la nostra sfida.
Signora Presidente, onorevoli parlamentari, abbiamo di fronte tutte queste grandi sfide politiche, ma di fronte abbiamo anche, proprio per la ripresa che è iniziata, delle grandi opportunità.
Questo, onorevoli parlamentari, può essere il decennio dell' Europa.
Io dico: questo deve essere il decennio dell' Europa.
Signora Presidente, signor Presidente della Commissione, onorevoli colleghi, il gruppo del Partito popolare europeo (democratici cristiani) e dei democratici europei esprime soddisfazione per la presente discussione e per il fatto che la Commissione abbia preparato un documento in preparazione del dibattito.
Valutiamo positivamente anche le conclusioni riportate nel documento.
Condividiamo a grandi linee il discorso che ha appena pronunciato il Presidente della Commissione, Romano Prodi.
Nelle conclusioni del documento si afferma che il quinquennio di mandato della Commissione Prodi sarà caratterizzato da grandi trasformazioni.
L'Europa compirà ulteriori progressi verso l'integrazione e, al tempo stesso, verrà avviata una fase di ampliamento che porterà infine alla riunificazione del nostro continente.
E' senz'altro una prospettiva impegnativa, ambiziosa, si potrebbe definire persino profetica. Le auguriamo, signor Presidente della Commissione, che ciò sia coronato da successo.
Ricordiamo tuttavia anche che il presente è il presupposto per il futuro e che potremo realizzare il futuro soltanto a condizione di dare buona prova di noi stessi nel presente.
Lo dico seriamente e non senza una certa preoccupazione!
Mi riferisco alla discussione attuale sulle divisioni che affliggono l'Unione europea in questo momento.
L'Unione europea costituisce una Comunità!
Siamo uniti anche quando vi sono dei problemi.
Non è questo il momento di isolare ma quello di favorire l'unità e di portare a termine insieme l'opera di unificazione dell'Europa!
Signor Presidente della Commissione, nelle scorse settimane lei si è ripetutamente fatto portavoce e ha difeso il Parlamento europeo.
Si è assunto il ruolo a lei assegnato di custode dei Trattati.
Per questo le tributiamo espressamente il nostro rispetto, il nostro riconoscimento e il nostro appoggio, anche per la lettera da lei menzionata al Cancelliere federale della Repubblica d'Austria.
(Applausi)
Signor Presidente della Commissione, condividiamo la finalità: vogliamo un'Europa forte nel 21º secolo, un'Europa capace di agire e democratica.
Un'Europa che sappia difendere sia all'interno che all'esterno i propri valori di dignità umana, democrazia nella legalità e che, al tempo stesso, sappia tutelare i propri interessi nel mondo con dignità, pazienza e convincente consapevolezza di sé.
Il messaggio dell'Europa, dell'Unione europea al mondo non può essere un messaggio di arroganza o persino di nazionalismo europeo; deve essere invece un messaggio di cooperazione, partenariato e sviluppo pacifico.
La globalizzazione per noi rappresenta un'opportunità per dare un'impronta a questo mondo globale, in cui le distanze si accorciano sempre più, in un clima di concorrenza pacifica e di solidarietà.
Così intesa la globalizzazione costituisce un'opportunità più che un pericolo, una possibilità di avvicinamento più che un'occasione di separazione, di reciproco arricchimento e non di delimitazione.
Ma sappiamo anche che noi europei possiamo far fronte a queste grandi sfide poste dalla globalizzazione soltanto rimanendo uniti.
La globalizzazione non è soltanto un processo economico ma anche culturale. Pertanto vogliamo che nel mondo viga la cooperazione e non - come prevedono alcuni - lo scontro delle civiltà, o clash of civilisation.
Aspiriamo alla cooperazione, all'incontro, allo scambio e alla pace. Affermiamo tuttavia che vogliamo tutelare questa società europea della tolleranza e per questa ragione è tanto importante una politica estera, di sicurezza e di difesa comune.
Oggi hanno inizio i negoziati con sei paesi dell'Europa centrale. In questo modo la famiglia europea compie un ulteriore passo avanti.
Giustamente lei ha affermato a proposito del processo di Barcellona che tutti i paesi del Mediterraneo devono riconoscere i diritti dell'uomo, la democrazia e lo Stato di diritto.
Per noi del gruppo del Partito popolare europeo e dei democratici europei assumono particolare rilievo per i prossimi cinque anni non soltanto la riforma delle Istituzioni dell'Unione europea ma anche l'adesione alla moneta unica e la politica di stabilità quale base per il consolidamento della moneta europea nei prossimi anni.
Per questa ragione siamo fermamente convinti che il patto di stabilità vada mantenuto con rigore e decisione!
Occorrono inoltre riforme strutturali dell'economia europea.
Soprattutto occorre un'economia europea in cui valga di nuovo la pena di impegnarsi, in cui le persone si attivino con spirito imprenditoriale.
Sarebbe una sciagura per l'Europa se alla fine rimanessero soltanto poche multinazionali mentre le piccole e medie imprese in Europa non avessero alcuna prospettiva per il futuro!
(Applausi) In questo ambito alla Commissione spetta un ruolo importante, quello - coordinandosi con gli Stati nazionali - di avviare una politica di riduzione degli oneri fiscali affinché valga di nuovo la pena di avviare iniziative imprenditoriali.
A tal fine vogliamo unire gli sforzi per far crescere l'Europa.
Nel suo documento lei parla di decentramento e sussidiarietà.
Condividiamo questi punti.
In Europa continueranno ad esistere nazioni, regioni, città e comuni.
Attualmente, tuttavia, si verificano tendenze - come nel caso della direttiva "Fauna, flora, habitat" - che, almeno nel mio paese, suscitano l'impressione che taluni gruppi, scavalcando le istituzioni regionali e nazionali, presentino i propri programmi a Bruxelles e Bruxelles poi decida in merito alla proprietà di innumerevoli aziende agricole e imprese nei paesi dell'Unione europea.
Lo cito soltanto come esempio di tendenze alle quali dobbiamo prestare attenzione e per le quali in futuro è necessario garantire una maggiore certezza del diritto.
Signor Presidente della Commissione, mi consenta di concludere dicendo che il gruppo del Partito popolare europeo e dei democratici europei ha tutto l'interesse ad avere una Commissione forte.
Se lei riuscirà a svolgere un lavoro convincente sarà un successo per noi tutti!
Le auguriamo dunque un grande successo ma intendiamo anche svolgere il nostro ruolo di controllo nei confronti della Commissione.
Se vi fosse anche solo il minimo segno del fatto che non viene garantito da parte della Commissione il diritto dell'Unione europea - attualmente non abbiamo alcun motivo di sollevare una tale critica ma anzi riconosciamo che non è così - se dunque il diritto europeo dovesse venir violato, ci opporremmo risolutamente ad una tale violazione, in quanto la pace dell'Unione europea si basa su tale diritto.
Nell'Unione europea dobbiamo tutelare il diritto e preservare la pace quale presupposto per poter promuovere la pace anche nel mondo.
(Applausi)
Signora Presidente, signor Presidente della Commissione, onorevoli deputati, anzi tutto desidero esprimere il mio apprezzamento per la presentazione e la discussione, per la prima volta nella storia, del programma di governo - termine che piace molto al Presidente Prodi ma anche a me - della Commissione esecutiva per l' intera legislatura.
In primo luogo perché permette di spiegare ai nostri concittadini e concittadine ciò che intendiamo fare ma anche ciò che stiamo già facendo.
Tuttavia, guardando al futuro, dobbiamo deplorare e tentare di porre rimedio all' attuale situazione.
Considerato che il Presidente Prodi è stato investito del suo mandato al Vertice di Berlino nel marzo scorso, abbiamo atteso quasi 11 mesi il programma legislativo.
Il Presidente della Commissione non è il solo responsabile di questa situazione dato che stiamo uscendo da una crisi ma in futuro ritengo sia ragionevole far coincidere l' investitura della Commissione con la presentazione del programma di legislatura.
Stiamo innovando ma lo stiamo facendo in circostanze complesse.
Il Presidente Prodi ha iniziato il suo intervento parlando di una situazione paradossale, di un paradosso nell' Unione europea e nel mondo: siamo agli albori di un nuovo millennio laico, dominato dalla rete Internet e dalle stregonerie dello sviluppo biotecnologico, e stiamo veramente vivendo una svolta epocale ma considerando l' Unione europea nella sua forma attuale e parlando di governo e di forme di governo - in spagnolo ciò ricorda il vecchio nome del Ministero degli interni che si chiamava Ministerio de la gobernación, e forse sarebbe interessante parlare anche di affari interni - la cosa veramente importante è che l' Unione si doti di un buon governo e poiché il Presidente Prodi difende sempre la sua città natale, Bologna, gli consiglierei, quando parla di buon governo e di mal governo, di fare una scappata a Siena, al Palazzo comunale, per ammirare qualcosa di facile comprensione per tutti: gli affreschi di Ambrogio Lorenzetti.
Qui, signora Presidente, abbiamo bisogno di buon governo.
Poiché stiamo uscendo da una crisi molto complessa, dobbiamo adoprarci per dare contenuto alle nostre Istituzioni e per dare loro maggior rilievo.
Desidero ricordare all' Assemblea un fatto che spesso dimentichiamo e cioè che l' investitura della Commissione Prodi, nel settembre scorso, è stata votata con un' ampia maggioranza di consensi che a nostro avviso rappresenta la maggioranza progressista ed europeista.
Inoltre ricordo che all' interno di questo largo consenso alcuni gruppi hanno affermato che la maggioranza del Parlamento dovrebbe fungere da opposizione alla maggioranza del Consiglio.
Ed è proprio questo, che in un certo qual modo, sta bloccando lo sviluppo dell' importante processo di codecisione, nel programma legislativo.
Ricordo quest' aspetto perché credo che l' appoggio alla Commissione debba esprimersi anche tramite una continuità di lavoro nel corso della legislatura.
D' altro canto stiamo vivendo la nascita di un' Europa politica, comunità di valori che condividiamo e un' Unione europea al servizio dei cittadini.
Per quanto riguarda gli avvenimenti di questi giorni desidero affermare - proprio il giorno, o la settimana in cui si inaugura la Conferenza intergovernativa - la necessità di attribuire un valore molto maggiore e un rilievo fondamentale ai lavori in corso sulla Carta dei diritti fondamentali che, dopo le dichiarazioni da noi rilasciate a seguito della crisi austriaca, a mio avviso dovrà essere parte integrante dei Trattati.
Non ho alcun dubbio al proposito e credo che sia un elemento essenziale.
A questo riguardo, signora Presidente, desidero ricordare che dobbiamo essere ragionevoli e controllare il nostro linguaggio.
La settimana scorsa, il nuovo Ministro delle finanze della coalizione austriaca è intervenuto al Parlamento austriaco in modo farsesco e teatrale.
Chi di noi ha vissuto situazioni dittatoriali sa che può esserci una dittatura dietro a un Parlamento di cartone mentre senza una Parlamento vivo non c' è democrazia.
Reputo quel tipo di linguaggio estremamente pericoloso e voglio esprimere qui la mia condanna.
Per quanto attiene alle quattro grandi priorità cui fa sistematicamente riferimento il Presidente Prodi quando analizza le sfide che dobbiamo raccogliere, direi che siamo in totale accordo.
Tuttavia, desidero indicare alla Commissione, che il gruppo del Partito del socialismo europeo differisce quanto alle priorità.
Per noi la principale priorità è l' agenda economica e sociale, quella che nelle sue priorità il Presidente Prodi definisce qualità della vita, vale a dire, i diritti dei cittadini in quanto consumatori e come persone direttamente coinvolte in questioni da noi sempre trattate ma forse non sufficientemente poste in rilievo, quali il modello sociale europeo e il suo adattamento a nuove circostanze, i diritti dei consumatori e il rispetto dell' ambiente nonché lo sviluppo sostenibile.
Quando si parla dell' impegno per la piena occupazione, occorre partire dal fatto che oggigiorno non siamo ai tempi di Beveridge alla fine della Seconda guerra mondiale, in cui si puntava all' occupazione del capo famiglia maschio.
E' necessario affermare la parità fra i sessi ma uno dei temi meno approfonditi nel programma della Commissione Prodi è proprio il famoso gender mainstreaming che significa dare priorità alla parità fra i sessi, all' adattamento del modello sociale e, soprattutto, a una lotta inequivocabile contro il populismo in una situazione in cui la nostra coesione economica e sociale si sente minacciata.
Anche questo è un aspetto che deve figurare tra le priorità principali della Commissione e che deve essere accompagnato da una lotta inequivocabile contro il razzismo e l' intolleranza per realizzare concretamente l' evoluzione di un' Unione che si è convertita in un polo d' attrazione per il resto del mondo e in una zona d' immigrazione, data la sua prosperità e l' invecchiamento demografico.
Credo che questo debba essere l' obiettivo precipuo da perseguire.
A questo proposito aggiungerei anche un aspetto che ritengo imprescindibile: il governo economico, con la moneta unica, che a mio avviso è indispensabile oltre che una questione in cui la Commissione deve progredire.
Per quanto concerne gli obiettivi ambiziosi e soprattutto considerata l' importanza dell' operato della Commissione che ha incluso l' ampliamento nel processo di negoziato e d' integrazione, vorrei, anzi il mio Gruppo vorrebbe, che ci fosse maggiore chiarezza rispetto alla revisione dell' Agenda 2000.
Pensa la Commissione di non effettuare nessuna revisione fino alla fine?
A nostro avviso un altro punto cruciale è la questione fiscale.
Per quanto concerne in generale il governare, potrebbe essere interessante una riflessione teorica.
Attiro l' attenzione sul fatto che è pericoloso rimettere in causa tutto l' operato di governo che l' Unione europea ha svolto finora.
Io sono chiaramente favorevole alla sussidiarietà e sarebbe un fatto molto positivo se riuscissimo a definire qual è la nostra area di governo.
Per il resto credo che anche la sussidiarietà rientri in questo esercizio di riflessione che deve essere svolto non soltanto dalla Commissione ma anche dai nostri Stati, dai nostri Parlamenti e dalla società civile.
Infine, signora Presidente, desidero fare riferimento all' ultimo obiettivo che ci pare essenziale: la stabilizzazione del continente e il rafforzamento del ruolo dell' Europa nel mondo.
A questo proposito ritengo di poter affermare che c' è accordo e appoggio sulla priorità attribuita all' Europa sudorientale, all' ampliamento e, l' ho già indicato, sul processo d' integrazione nonché sul rafforzamento del programma euromediterraneo e sulla nostra capacità di prevenzione dei conflitti come pure sulla sfida Nord-Sud, tema di cui si parla assai poco.
Non dobbiamo dimenticare l' Africa, continente abbandonato non soltanto da Dio ma anche dall' Europa, né il nostro importante contributo per la cooperazione allo sviluppo.
Infine, come prima potenza economica e commerciale del mondo, un aspetto di cui siamo sempre più responsabili è il ruolo dell' Unione europea a livello mondiale che presuppone non soltanto un atteggiamento attivo al riguardo del Millenium Round ma anche la riforma delle Nazioni Unite e delle istituzioni finanziarie internazionali, in seno alle quali l' Europa ha un' enorme responsabilità.
E soprattutto, e concludo signora Presidente, onorevoli deputati, dobbiamo esser in grado di esprimere tutto ciò con un linguaggio semplice e chiaro, modificando il gergo che utilizziamo perché non possiamo chiedere agli europei, che vivono direttamente quest' epoca di profondi mutamenti, di aderire ed entusiasmarsi con noi se continuiamo a usare un linguaggio impenetrabile e a loro ignoto.
Questo è il mezzo fondamentale per incrementare e rafforzare la fiducia che, ad ogni modo, spero si possa misurare nelle prossime elezioni.
Signor Presidente della Commissione, a nome del mio gruppo desidero dirle che siamo estremamente favorevoli alle premesse, all' essenza dell' analisi e alla strategia che lei ha presentato quest' oggi all' Aula, e cioè che la posta in gioco ormai è inconfutabilmente politica.
E' politica poiché stiamo avanzando: anche se non abbiamo ancora completato la costruzione di tutti gli elementi economici, stiamo passando da un tipo di costruzione funzionalista dell' Europa ad una prospettiva maggiormente carica di sfide politiche.
La sfida dell' ampliamento è politica; la sfida della creazione di uno spazio di giustizia e affari interni, la sfida di affrontare i temi dell' asilo, dell' immigrazione e della criminalità sono tutte sfide estremamente politiche.
La sfida di una politica estera e di sicurezza comune è estremamente politica.
Ed essendo politica è più complessa.
Essendo politica è maggiormente sensibile dal punto di vista della sovranità.
Essendo maggiormente sensibile dal punto di vista della sovranità è più sensibile anche rispetto all' elettorato e ai cittadini.
Occorre, pertanto, trovare una strada per avanzare verso tali obiettivi e finalità politiche, per affrontare non soltanto lo scetticismo, bensì il peggiore nemico, che lei ha identificato: l' apatia.
Gli strumenti per addivenire a ciò sono difficili, ma reali.
Desidero elogiare la sua tesi di una maggiore sinergia tra le Istituzioni, non soltanto tra Commissione e Parlamento, ma anche tra questi e il Consiglio, per sottolineare la portata della sfida politica.
Occorre un dialogo più esteso, non soltanto tra noi, ma anche con la società civile.
Occorre spiegare di più che cos' è l' Europa, dobbiamo saper affrontare i timori e le inquietudini, perché in molti casi, la paura più grande è proprio la paura in sé.
Forse promuovendo il dialogo e l' informazione riusciremo a superare parte di questo problema.
Il mio gruppo è particolarmente attirato dalle possibilità creative che lei ha prospettato in relazione al Libro bianco sul tema delle nuove forme di governo che sarà presentato in primavera.
A fronte di questa Europa come interconnessione di piani diversi che lei ha descritto è molto importante che l' Europa si concentri sulle sue attività fondamentali, è importante, cioè, avere il coraggio di suggerire che ci sono campi nei quali l' Europa forse potrebbe farsi da parte.
Un simile atteggiamento potrebbe convincere i cittadini che l' Europa, nelle sue forme di governo, non è diretta esclusivamente da Bruxelles, che concentra e fagocita sempre più poteri, decisioni e autorità.
Ecco l' essenza politica della sfida e mi pare che quest' oggi lei l' abbia ben illustrata a quest' Assemblea.
Per il mio gruppo, l' ampliamento è la prima priorità sulla quale devono essere misurate tutte le altre possibilità di riforma, che esse riguardino le forme di governo, la Conferenza intergovernativa o ancora la riforma delle Istituzioni.
L' ampliamento noi lo vediamo come un processo di partnership, non come un processo che riguardi solo noi e loro; l' ampliamento, per noi, è un guadagno complessivo sia per gli Stati membri che per i paesi candidati.
Mi permetto di suggerire alla Commissione, che è depositaria di un numero straordinario di informazioni particolareggiate sull' ampliamento, di presentare un documento che illustri il valore dell' ampliamento, non soltanto in termini finanziari e di bilancio, ma in senso lato: un documento simile alla relazione Cecchini prima dell' Atto unico, che spieghi ai cittadini, in modo da coinvolgerli nel dibattito, che questa è la grandiosa sfida storica che attende l' Europa moderna.
Dobbiamo riuscire a preparare il terreno con molta attenzione.
In merito all' Europa sudorientale, sono d' accordo con lei che il valore delle Istituzioni politiche si misura sulla base dei risultati che esse conseguono.
Durante la legislatura dell' attuale Commissione in carica e di questo Parlamento dobbiamo riuscire a realizzare la pace nell' Europa sudorientale, per quanto ardua e complessa.
Plaudiamo agli accordi di stabilizzazione e di associazione, ma ci piacerebbe anche qualcosa di più.
Renderemo pubblico tale materiale e lo presenteremo nella discussione sulla relazione Swoboda nel corso della settimana.
Il documento strategico pone l' enfasi su ruolo globale dell' Unione europea: il nostro obiettivo centrale deve essere quello di attribuire all' Unione, sullo scenario globale, un peso che sia proporzionale al suo peso in termini di aiuti, flussi commerciali e finanziari.
All' inizio di questo decennio dobbiamo prevedere come le nostre Istituzioni si svilupperanno a livello internazionale prima della fine di questi dieci anni, e in particolare il nostro ruolo all' interno di organismi monetari internazionali, all' interno delle agenzie delle Nazioni Unite e via dicendo.
E' un dibattito che dobbiamo lanciare.
Per concludere, questa mattina, il giorno dopo San Valentino, i giornali scrivono che la nostra luna di miele è finita.
Non so se lei sia romantico, Presidente Prodi.
Forse non è una cosa molto romantica da dire proprio stamattina, ma il gruppo del partito europeo dei liberali, democratici e riformatori si rallegra, perché vuol dire che ora ci metteremo al lavoro ed è giusto che sia così.
Nel suo discorso lei ha utilizzato molti attributi per definire l' Europa: un' Europa energica, un' Europa intraprendente, un' Europa dal volto umano, un' Europa dell' inclusione. Mi sia consentito, utilizzando una terminologia cara ai miei colleghi liberali, descrivere con un attributo l' Europa che noi vogliamo nel suo piano di governo: un' Europa che pone in essere le condizioni per realizzarsi.
Signora Presidente, signor Presidente della Commissione, apprezzo moltissimo la sincerità con cui lei ammette che l' Unione europea deve cambiare radicalmente rotta.
Nel suo programma ha affrontato questioni di fondo di grande rilevanza.
Personalmente sono convinta che se riusciremo ad affrontare le piccole questioni di natura quotidiana oltre alle grandi sfide politiche, i cittadini torneranno ad interessarsi maggiormente alla politica.
Molti aspetti del Suo programma ricordano troppo da vicino quelli di un manifesto politico.
I principi e gli obiettivi sono sicuramente lodevoli, però mancano proposte concrete su come sviluppare i diversi programmi.
Inoltre, come in tutti i manifesti politici che si rispettano, il programma nasconde anche molte contraddizioni, che cercherò di evidenziare nel mio intervento.
Iniziamo con lo sviluppo economico e sociale: secondo me sarebbe opportuno riflettere su come conciliare l' obiettivo di competitività con quello di piena occupazione; lo ha citato nel suo programma.
Bisognerebbe finalmente sviluppare dei criteri di convergenza - lo avete menzionato, in effetti, nel programma - il cui obiettivo sarebbe quello di far sì che in nessun paese membro la disoccupazione superi quella del paese terzo che ha registrato i migliori risultati in proposito.
Il mio gruppo desidera inoltre sottolineare l' importanza di una riforma fiscale ecologica. Possiamo sì promuovere l' occupazione e lo sviluppo sostenibile, però dobbiamo riformare la struttura fiscale.
Purtroppo, come tutti ben sappiamo, questo è un settore in cui l' Unione europea non è riuscita ancora a fare alcun passo avanti.
La inviterei ad affrontare questo argomento durante la Conferenza intergovernativa.
L' Unione europea potrà riaffermare il suo valore solo se darà priorità assoluta allo svolgimento di tutti quei compiti che non sono di competenza delle singole nazioni.
In merito, questo Parlamento difende, come lei, l' importanza del processo decisionale sovranazionale.
Un' altra contraddizione che ho potuto notare nel suo programma è legata alla globalizzazione.
Così come gli altri onorevoli colleghi, apprezzo anch' io il fatto che abbia evidenziato il concetto di "controllo globale" .
Nonostante ciò sarebbe importante imparare anche dagli avvenimenti di Seattle: da un lato è necessario liberalizzare il commercio mondiale, dall' altro si devono difendere tutti quei valori umani in cui crediamo.
Ecco perché si dovrebbe aprire il dialogo con la comunità internazionale.
Contribuisca anche Lei a democratizzare le organizzazioni internazionali.
L' Unione europea potrebbe ricoprire un ruolo di primo piano in questo processo, che dovrebbe sottoporre l' ONU e l' OMC ad un controllo realmente democratico.
Potremmo presentare congiuntamente questa iniziativa.
Infine è importante, a mio avviso, che lei abbia più volte menzionato il termine società civile, nonostante anche qui si celi un' altra contraddizione.
La Conferenza intergovernativa dovrebbe prendere decisioni concrete.
E' necessario sviluppare iniziative che permettano ai cittadini di influire direttamente sul processo decisionale.
E' vero ciò che ci ha appena detto: le persone desiderano una maggiore partecipazione alla democrazia.
Se vogliamo che i cittadini accettino l' Europa e si interessino all' Europa, dobbiamo seguire questa strada.
Signora Presidente, il mio gruppo era fra quelli che volevano ricevere un documento che consentisse un dibattito interno sugli obiettivi strategici della Commissione prima di questa discussione, invece di ridurci a dare una semplice reazione a caldo a un discorso tenuto in seduta plenaria.
Di conseguenza il merito principale del testo di questa comunicazione, secondo noi, è proprio quello di esistere.
Fra l'altro, non ci lasciano indifferenti talune dichiarazioni che contiene o intenzioni che proclama, e che il Presidente Prodi a sua volta ha appena evidenziato o persino, su certi punti, utilmente precisato.
L'attuale processo di globalizzazione si è rivelato, e cito, "più esclusivo che inclusivo e ha accentuato le disuguaglianze"; e l'Unione europea deve dunque ambire a partecipare alla definizione, e qui cito ancora, di nuove "regole del gioco" al proprio interno e nelle relazioni internazionali.
E' purtroppo vero che numerosi cittadini sono, e cito ancora, "delusi e preoccupati", per la mancanza di soluzioni reali concrete e sostenibili a problemi essenziali, per non dire esistenziali, quali la disoccupazione e l'esclusione sociale, che ci richiamano alla memoria quella che dovrebbe essere una delle nostre priorità assolute.
Ebbene sì, occorre riflettere a fondo sugli aspetti dell'attuale politica comunitaria, se vogliamo portare a buon fine il grande, ma difficile progetto dell'ampliamento, e occorrono altresì, e cito, " veri e propri partenariati strategici" con i nostri vicini meridionali e del grande est europeo per sostenere la stabilità e la pace.
Non mancano dunque gli ambiti sui quali impegnarsi in dibattiti seri.
Avremo cura di citare i Libri bianchi preannunciati e parteciperemo in maniera costruttiva ai numerosi cantieri aperti o promessi.
In questo spirito passo ora a formulare tre osservazioni critiche, che ci appaiono doverose se intendiamo veramente "edificare la nuova Europa, non con le parole, ma con i fatti" , tanto per riprendere l'ambizioso titolo del documento della Commissione e del discorso del Presidente Prodi.
La prima e, secondo me, più grave critica riguarda una certa propensione all'autocompiacimento, un po' magniloquente della Commissione per quanto attiene all'Unione europea stessa, accompagnata da un modo di considerare sommario, per non dire con degnazione, i nostri partner.
La perfetta illustrazione di questo vizio redibitorio emerge fin dalle prime righe della comunicazione della Commissione.
Vi si parla infatti dell'Unione europea come di "una prova tangibile che può dare pace e stabilità, libertà e prosperità a un continente" e di un modello "che indica al mondo la strada da seguire", prima di concludere che "i paesi vicini hanno la possibilità di associarsi a questa promessa di prosperità e noi abbiamo un'occasione d' oro per aiutarli a farlo".
Una diagnosi un po' più sfumata e un po' più rigorosa sarebbe, credo, gradita.
Analogamente, l' idea secondo cui l' Europa avrebbe favorito un consenso sulla moderazione salariale non mi sembra proprio confermata dalle ripetute e nervose ingiunzioni che la Banca centrale europea indirizza ai sindacati, ritenuti troppo esigenti.
La mia seconda critica discende in realtà dalla prima: quest' estrema difficoltà a cogliere la realtà e le sue contraddizioni e, se del caso, a rimettersi in discussione è all'origine dei gravi limiti posti alla volontà, opportunamente affermata al Presidente Prodi, di dare risposta alle esigenze dei cittadini.
Dubito infatti che, per esempio, perlomeno nei paesi che conosco bene, l'intento reiterato tre o quattro volte nel documento della Commissione di, e cito, "riformare i regimi previdenziali, sanitari e pensionistici europei in un contesto di contenimento della spesa pubblica", dubito proprio che corrisponda alle aspettative di coloro di cui diciamo voler riguadagnare la fiducia.
La mia terza critica deriva da queste due constatazioni: la debolezza della diagnosi e gli ostacoli sulla strada verso i necessari cambiamenti determinano un progetto la cui portata mi appare pesantemente gravata dall'abbondare delle generalizzazioni, da un atteggiamento in un certo qual modo velleitario e, di conseguenza, di scarso respiro.
Nulla però è ancora perduto.
Questo è un punto di partenza, abbiamo cinque anni per farcela, basta solo una volontà politica che si esprima con sufficiente forza e chiarezza.
Dal canto suo, il mio gruppo è senz' altro determinato a contribuirvi.
Signora Presidente, la riforma e la democratizzazione delle Istituzioni dell' Unione europea sono centrali ai fini della sfida storica e morale rappresentata dal processo di ampliamento.
Questa è la dichiarazione di apertura del Presidente della Commissione Prodi, che ha presentato gli obiettivi strategici della Commissione per i prossimi cinque anni.
Rimaniamo in attesa del Libro bianco sul governo dell' Unione europea che tratterà dell' equilibrio tra i governi degli Stati membri e le Istituzioni europee e che verrà pubblicato quest' estate.
Su questo aspetto specifico credo che sia importante affrontare il tema della riforma delle procedure decisionali interne alla Commissione.
Nelle proposte che ha presentato in vista della imminente Conferenza intergovernativa, la Commissione esecutiva ha indicato di optare per la perdita da parte dei piccoli Stati membri del diritto automatico a nominare un proprio Commissario nello scenario di un' Unione a 25 Stati membri.
Non voglio un' Europa suddivisa in due classi: credo che ciò violerebbe lo spirito e la finalità del Trattato di Roma e dei Trattati seguenti.
La rappresentanza nazionale in seno alla Commissione e alle altre Istituzioni deve essere equilibrata.
Vorrei ricordare a coloro che tentano di eliminare il diritto degli Stati membri minori a nominare un Commissario europeo, che gli Stati Uniti d' America accordano il medesimo riconoscimento agli Stati piccoli e agli Stati grandi in seno al Senato degli Stati Uniti d' America, a prescindere dal criterio demografico.
Qualunque nuova riforma dei Trattati dell' Unione europea richiederà nel mio paese un referendum.
Per i sostenitori del "sì" ad un futuro Trattato sarà difficile ottenere il sostegno degli irlandesi se perderemo il diritto a nominare il nostro Membro della Commissione europea.
Senza dubbio il nuovo Libro bianco sul governo dell' Unione europea che sarà pubblicato quest' estate includerà anche la riforma del Consiglio europeo.
Ancora una volta ribadisco che talune politiche particolari dovrebbero rimanere appannaggio degli Stati membri.
Non credo che in Europa ci sia un ampio consenso a favore dell' introduzione della maggioranza qualificata sulla fiscalità, la giustizia e gli affari interni e esteri a livello di Unione.
Ai sensi dell' articolo 99 del Trattato di Roma, le decisioni fiscali approvate a livello europeo devono essere votate all' unanimità.
Credo che tale disposizione dovrebbe rimanere in vigore, poiché un codice fiscale comune ridurrebbe invece di aumentare il funzionamento dell' Unione europea.
Sono a favore dell' ampliamento dell' Unione europea.
Sono a favore di cambiamenti istituzionali che consentano di attuare l' ampliamento in modo strutturato e semplificato.
Tuttavia, non dobbiamo dimenticare che l' opinione pubblica di 370 milioni di cittadini dell' Unione europea è un fattore fondamentale da tenere presente se si vogliono modificare i Trattati.
I cambiamenti non devono essere introdotti troppo rapidamente e non devono essere troppo radicali, altrimenti l' opinione pubblica osteggerà la ratifica di qualunque futuro Trattato dell' Unione.
Signora Presidente, parlerò a nome dei deputati radicali italiani.
Signor Presidente della Commissione, lei ha detto poco fa che nessuna struttura politica produce piani quinquennali.
Questo è vero, se pensiamo ai piani della Russia degli anni ' 30, ma lei stesso qualche mese fa, all' inizio del suo mandato, annunciò alla Conferenza dei presidenti che avrebbe invece presentato un programma di legislatura, ovvero le grandi linee del governo europeo che lei presiede, e nel cui esercizio siamo oggi impegnati.
Allora, se programma di governo o programma tendenziale deve essere, l' analisi del documento che lei ci ha distribuito e del discorso che lo ha accompagnato si rivela più che altro un catalogo di buone intenzioni o, per meglio dire, di problemi sul tappeto, senza però dare l' impressione che la Commissione prenda chiaramente posizione su nessuno di questi punti, cioè assolva quel compito che è proprio della Commissione europea.
Nell' Aula di questo Parlamento abbiamo avuto, in passato, grandi dibattiti su grandi opzioni strategiche che la Commissione, in virtù del suo potere d' iniziativa, lanciava, più che come ballon d' essai, come proposte che poi facevano più o meno strada, ma che hanno comunque contribuito all' integrazione e allo sviluppo dell' Unione europea.
In questo caso, signor Presidente, noi abbiamo certo un decalogo: si sono enumerati tutta una serie di problemi ma, mi consenta, con l' impressione che su nessuno di questi la Commissione in qualche modo osi dire "su questo occorrerebbe fare così" .
Solo su un punto mi pare che lei abbia insistito molto - io penso troppo - e cioè sul fatto che quasi quasi il compito che vi state prefiggendo come prioritario è quello di smantellare le attività "non necessarie" .
Stiamo attenti però, signor Presidente, perché noi abbiamo avuto una crisi di fiducia della Commissione e abbiamo puntato su questa Commissione - la maggioranza, almeno, di questo Parlamento ha puntato su questa Commissione - proprio perché, innanzitutto, la riforma della Commissione fosse legata a un rafforzamento, ad una nuova identità, ad una nuova consapevolezza di essere di nuovo guidati da una mano sicura.
Consideriamo il fatto che la Commissione voglia smantellare o si proponga di smantellare, giudicandosi non all' altezza, ad esempio i poteri, che pure le sono conferiti dal Trattato, di esecuzione delle politiche comuni.
Cosa chiediamo in qualche modo ad un governo?
Cosa chiediamo a questa struttura, per così dire, ambigua e particolare che è la Comunità europea?
E' bene che le risorse comuni abbiano un governo sovranazionale e che non siano delegate agli Stati membri o ai BAT, com'è successo in passato.
Mi pare che lei ci proponga lo stesso menu, ma ce lo propone in maniera aggravata, limitandosi, lei dice, ai compiti di concezione di qualche Libro bianco, come ci ha proposto.
Il timore che ho - anche se scuote la testa, Presidente - è che questo si traduca in ciò che alcuni paesi pensano da anni, cioè che la Commissione debba essere un buon segretariato del Consiglio dei ministri.
Se questo è il ruolo che la Commissione intende assumere nei prossimi cinque anni, noi, federalisti convinti, siamo certi che questa non sia la strada giusta da percorrere e su questo la chiameremo e giudicheremo quello che la Commissione intende fare.
La riforma è importante ma, se essa porta a uno slabbramento, ad una riduzione e a una diminuzione dei poteri sovranazionali della Commissione, ne va dell' impianto dell' integrazione europea, quello che i padri fondatori avevano pensato per la Commissione europea.
Quanto agli altri punti, signor Presidente, prendo ad esempio quello della politica economica e sociale: certo che il modello sociale europeo è in crisi profonda, certo che il problema della disoccupazione, non a caso, è il problema numero uno che nessuna nostra politica è riuscita a risolvere, ma non è certo che esso possa essere risolto facendo l' elenco dei problemi di cui abbiamo parlato in passato, senza avere una visione chiara, una proposta, quella per la quale ci sono delle economie nella nostra Europa che viaggiano a ritmi tra i più sostenuti e che, non a caso, sono le economie che hanno saputo fare della flessibilità del mercato del lavoro e dell' impresa l' obiettivo numero uno.
Se continuiamo ad impantanarci nelle proposte che hanno dato frutti pessimi fino ad oggi, non so come potremo fare e cosa la Commissione potrà fare.
Lo stesso vale per l' ampliamento come fine a se stesso, senza che sia legato a una riforma molto più efficace dell' Unione europea e delle sue strutture, a delle proposte che la Commissione avrebbe potuto fare anche in sede di CIG.
Signor Presidente, una cosa positiva le voglio dire, magari contrariamente all' avviso di alcuni colleghi, per quanto riguarda il telegramma che ha mandato al governo austriaco.
La sua presa di posizione ci ha convinto: ha fatto bene a non isolare ulteriormente quel paese.
Vedremo comunque, all' atto pratico, quali ne saranno i gesti concreti.
Ripeto, signor Presidente: è una visione, a nostro giudizio, un po' miope.
Manca soprattutto un impulso nei settori che ho citato, ad esempio per quanto riguarda i Balcani.
E' possibile continuare a lasciare i Balcani fuori dall' ampliamento, senza pensare che Croazia, Macedonia e altri paesi hanno diritto anche loro a stare in questa Casa comune?
Signora Presidente, signor Presidente della Commissione, desidero elogiare la sua proposta di decentramento radicale delle attività dell' Unione e chiederle, perché allora propone un programma legislativo di accentramento?
Mi torna alla memoria il discorso del suo predecessore, cinque anni fa: come lei, Santer aveva promesso di fare "meno e meglio" , ma ha finito per fare "molto di più e molto peggio" , e non credo che lei riuscirà a mantenere quanto ha promesso.
Lei parla di decentramento, ma in realtà promuove l' accentramento.
Il programma legislativo contiene, di fatto, tutta una litania di materie nelle quali i cittadini perdono la loro influenza, e di cui lei, Presidente Prodi, li priva, anche nel sociale.
Lei parla di maggiore apertura, ma presenta un proposta che rende riservati documenti oggi pubblici.
La Commissione è composta dalle uniche 20 persone in Europa che possono proporre una riduzione del volume legislativo, cosa che nessun politico locale è in grado di fare, se la legislazione primaria viene emanata a Bruxelles.
Il programma legislativo della Commissione dovrebbe essere quanto meno accompagnato da un programma altrettanto corposo di materie la cui competenza viene nuovamente attribuita agli Stati membri e alla democrazia dei cittadini.
Diversamente, la massa legislativa a Bruxelles continuerà ad aumentare in permanenza.
Abbiamo approvato 10.000 atti legislativi e altrettante modifiche a atti giuridici in vigore e i paesi candidati hanno ricevuto 26.000 documenti che per il parlamento polacco che deve esaminarli riempiono 140.000 pagine.
Già oggi tutto ciò è veramente troppo.
Bruxelles dovrebbe decidere meno e demandare più decisioni ai cittadini, alle regioni e agli Stati membri e le decisioni che rimangono di competenza comunitaria dovrebbero riguardare esclusivamente questioni transfrontaliere, sulle quali i parlamenti nazionali non sono più in grado di legiferare in modo efficace.
I lavori svolti a Bruxelles dovrebbero avere una qualità molto migliore e svolgersi in un clima di massima trasparenza, di modo che i cittadini, quanto meno, possano avere un minimo di percezione di quanto succede, visto che Prodi e il suo predecessore li hanno privati della loro autodeterminazione.
E poi ancora un' osservazione rivolta all' onorevole Dell' Alba sul sogno dei padri fondatori: basta leggere le memorie di Jean Monnet.
Egli sognava quello che definiva un piccolo segretariato funzionale, non ciò che Romano Prodi si trova a presiedere oggi.
Signora Presidente, questa mattina il Presidente della Commissione, Romano Prodi, ha enunciato gli obiettivi ambiziosi dell' Unione europea per i prossimi cinque anni, obiettivi assolutamente lodevoli, intesi a rafforzare e rendere efficace la presenza europea nel mondo, a realizzare con successo l' ampliamento, a raccogliere la sfida di far accettare l' e-Europe e a introdurre migliori principi di governo.
Ci rendiamo conto che i cittadini europei, in particolare le nuove generazioni, hanno bisogno di una prospettiva di ampio respiro su come sarà l' Europa dei prossimi anni.
Ma come è possibile un successo se le risorse disponibili sono limitate e se la credibilità delle nostre Istituzioni non è poi così grande?
La nostra visione deve fare i conti con la realtà.
Mi sia consentito di contribuire con tre piccole considerazioni.
In primo luogo, ci vuole un' economia europea forte.
Occorre fare in modo che il tasso di disoccupazione in Europa continui a diminuire, occorre confermare la tendenza a favore delle privatizzazioni e della deregulation, incoraggiare l' uso dell' informatica e la conoscenza di Internet, dimostrare che l' e-Europe è una buona iniziativa.
Ma dobbiamo evitare di ricadere nella regolamentazione di vecchio stampo e di soffocare l' iniziativa e l' imprenditorialità individuale.
Non dobbiamo temere la globalizzazione ma dobbiamo anche essere certi di comprenderne l' impatto politico sulla società "in rete" .
Senza un' economia europea forte non potremo affrontare le sfide del futuro, in particolare l' ampliamento.
In secondo luogo, occorre garantire che l' intervento legislativo avverrà solo quando necessario - la sussidiarità.
Fare meno e meglio - uno punto programmatico centrale dell' ultima Commissione - deve diventare l' obiettivo anche di questa Commissione.
Ne terremo conto con attenzione quando esamineremo i programmi legislativi annuali.
L' onorevole Bonde giustamente ha affermato che nonostante l' immagine del "fare meno e meglio" improvvisamente ci troviamo di fronte per il 2000 a 500 proposte e raccomandazioni, il che sembra indicare tutt' altra direzione.
Dobbiamo fissare le priorità e fare in modo che ciascuno dei programmi comporti un ritorno.
Infine, dobbiamo garantire una riforma vera e genuina della Commissione europea.
Sì, la Commissione - guardiana dei Trattati - è concepita in quanto organo indipendente, ma essa deve anche rispondere ai cittadini europei tramite il Parlamento.
Il problema dell' informazione cui ha fatto cenno testé l' onorevole Bonde è considerato un indizio rivelatore, a fronte di una Commissione che sembra voler limitare la nostra informazione, in quanto cittadini e deputati, nonostante i nostri diritti sanciti dai Trattati.
La Commissione, di fatto, oggi non è un governo europeo: essa non riflette la maggioranza di questo Parlamento.
Il Parlamento ha un ruolo cruciale nella definizione del governo dell' Europa, un governo che deve essere sensibile, per consentirci di lavorare davvero insieme e comprendere che ciascuna delle Istituzioni dell' Unione ha un suo ruolo peculiare.
Per tale motivo abbiamo bisogno di credibilità, coerenza e fiducia che lavorando insieme sia possibile ricostruire l' immagine dell' Europa agli occhi dei nostri cittadini.
Signora Presidente, signor Presidente della Commissione, negli anni scorsi sono stati compiuti molti passi per rafforzare l'Unione europea: dall'introduzione dell'euro fino alle risoluzioni sulla politica di sicurezza comune, senza dimenticare anche la decisione dei 14 Commissari e del Parlamento in merito alla formazione del nuovo governo austriaco.
Condivido appieno la filosofia e i principi su cui si basano queste prese di posizione.
E' vero tuttavia quanto lei afferma, signor Presidente della Commissione, sul fatto che nei prossimi anni sarà necessario compiere molti altri passi per rafforzare l'UE. L'Unione europea, infatti, non dispone di forze sufficienti per portare a termine il grande e irrinunciabile compito dell'ampliamento, né per dominare i movimenti attuali e potenziali che, per usare un eufemismo, hanno un rapporto ambivalente e ambiguo verso i valori europei della democrazia, della tolleranza e dell'integrazione nei confronti di tutti gli abitanti del nostro continente.
Ciò non vale soltanto per l'Austria.
L'Unione s'impegna nel Trattato di Amsterdam a tutelare i propri valori fondamentali e le Istituzioni dell'UE lo hanno ribadito ancora una volta in occasione della formazione del governo federale austriaco.
A tali valori, tuttavia, viene riconosciuto il loro pieno significato soltanto se essi costituiscono parte del Trattato in forma articolata e comprensibile e se, in ultima analisi, possono essere rivendicati in quanto diritti anche dai singoli cittadini e cittadine.
Gli articoli 6 e 7 del Trattato, infatti, non bastano.
A tale proposito la Commissione - ci tengo a confermarlo e ribadirlo in questa sede - deve insistere affinché la nuova carta dei diritti fondamentali in via di elaborazione entri a far parte del Trattato e stabilisca diritti vincolanti e rivendicabili.
La Commissione deve pertanto proseguire gli sforzi in vista della costante estensione dello spazio comune di libertà, sicurezza e diritto e da questo punto di vista non condivido le opinioni espresse dai due oratori che mi hanno preceduto.
Alle affermazioni irrazionali, illusorie e demagogiche della destra e dell'estrema destra si possono contrapporre soltanto i principi razionali, applicabili e umani dei diritti di immigrazione e di asilo.
Tuttavia, mi preme sottolinearlo, questa politica deve essere accompagnata anche da una politica coerente e convincente per l'occupazione e di lotta contro l'esclusione sociale, perché la disoccupazione, l'emarginazione e la crescente disuguaglianza sono un terreno di coltura ottimale per i sentimenti e le azioni nazionaliste e antieuropee.
A tale proposito, signor Presidente della Commissione, vorrei soffermarmi sull'aspetto della globalizzazione, da lei esaminato criticamente, e della percezione che ne hanno ampi settori dell'opinione pubblica.
La sensazione di impotenza, di scarsa possibilità di influire e di mancanza di tutela da parte dello Stato suscita nel migliore dei casi un senso di disaffezione verso la politica e la tendenza all'astensionismo, come è avvenuto alle elezioni europee, e nel peggiore dei casi comportamenti elettorali estremisti.
L'Unione europea, come tutti, non è ancora riuscita a presentarsi agli occhi dei cittadini e delle cittadine quale strumento di tutela contro gli effetti negativi della globalizzazione.
Stiamo costruendo una casa ma sono troppo pochi i cittadini che in essa si sentono davvero a casa propria.
Ciò che occorre, pertanto, non è soltanto una riforma dell'Organizzazione mondiale del commercio e dell'assetto economico - ed è significativo che il Presidente della Commissione non abbia parlato della riforma delle istituzioni finanziarie che determinano l'assetto finanziario internazionale - ma anche misure che suscitino la fiducia dei nostri cittadini, affinché possano giustamente chiedere all'UE e all'interno dell'UE aiuto e sostegno nel corso dei processi, inevitabili ma dolorosi, di adeguamento alle nuove condizioni poste dalla globalizzazione.
A tale proposito è importante quanto la Commissione afferma sulla necessità di rafforzare la voce dell'Europa.
Lei stesso, signor Presidente, oggi ha parlato di un modello sul quale, purtroppo, il documento non si sofferma a sufficienza.
Lei ha affermato che dobbiamo offrire ai nostri cittadini, sia all'interno che all'esterno, un modello di sviluppo economico, sociale, culturale ed ecologico che si differenzi nettamente dagli altri modelli, compreso quello degli Stati Uniti.
Da questo punto di vista gli Stati Uniti non sono soltanto nostri partner ma anche nostri concorrenti, non nemici, ma concorrenti e dobbiamo competere per chi offre il migliore modello agli occhi dei nostri cittadini.
Mi auguro che ciò che oggi abbiamo affermato con tanta veemenza trovi maggiore riscontro anche nei documenti della Commissione.
Signora Presidente, signor Presidente della Commissione, la più grande eredità che la Commissione potrebbe lasciare all' Unione europea sarebbe riorganizzare e ridistribuire i poteri e le competenze sempre più caotici e confusi dell' Esecutivo e forse della stessa Unione.
Lei ha compiuto un primo passo coraggioso sottolineando, giustamente, la necessità di concentrarsi sulle cosiddette "attività fondamentali" .
Come lei stesso ha affermato quest' oggi, ciò significa che occorre identificare i compiti, le politiche e i programmi che sono marginali o irrilevanti rispetto alla vocazione primaria della Commissione.
Molte politiche e molti programmi attuali dell' Unione europea probabilmente hanno già superato la propria data di scadenza, oppure si sono rivelati difficilmente gestibili o inefficaci a livello europeo.
La sfida di oggi è trovare il coraggio di delegare il maggior numero possibile di attività non fondamentali a un livello di governo inferiore, nazionale, regionale o locale.
Se vogliamo convincere l' opinione pubblica europea scettica dei meriti dell' ulteriore integrazione europea, dobbiamo riuscire a dimostrare che siamo tanto impegnati sul fronte della delega verso il basso di competenze europee non giustificate quanto sul fronte dell' attribuzione all' Unione europea di nuovi poteri.
Non dobbiamo consentire ai detrattori dell' integrazione europea di sostenere, come invece fanno attualmente pur con qualche ragione - lo abbiamo sentito dall' onorevole Bonde - che la proliferazione delle responsabilità comunitarie è una strada a senso unico.
Dobbiamo dimostrare che è un processo in due direzioni, nel contesto del quale le politiche e i programmi dell' Unione non pienamente giustificati sulla base della sussidiarietà e della proporzionalità, vengono delegati e abbandonati.
Se riusciremo nei prossimi anni a far corrispondere a queste aspirazioni fatti concreti, apporteremo un contributo senza precedenti al futuro dell' Unione europea nel suo complesso, e come abbiamo sentito oggi, lei potrà beneficiare di un ampio consenso in seno a questo Parlamento.
Signora Presidente, signor Presidente della Commissione, mi associo pienamente alla logica delle proposte della collega Heidi Hautala in merito agli obiettivi strategici della Commissione per il prossimo quinquennio.
Dal canto mio, interverrò su un tema che non è stato affrontato, pur essendo previsto, ossia il programma di lavoro della Commissione per l' anno 2000 in corso.
Sono conscio dei limiti dell'operazione: lavorando nell'ambito del Trattato in vigore, dobbiamo attenerci alle sue regole.
Penso in particolare a un argomento importante, cioè alla problematica fiscale, ma non vorrei però proprio parlare di aspetti fiscali.
Inizierò invece accogliendo con favore alcune proposte del programma per l'anno 2000.
Penso a tutte le ambiziose e importanti proposte in materia di sicurezza alimentare e anche alla sicurezza della navigazione, dopo le due maree nere che hanno colpito le coste della Bretagna e della Turchia.
E' bene che la Commissione reagisca rapidamente in merito.
Viceversa, in altri ambiti ritengo che si potrebbe essere più ambiziosi e procedere più speditamente.
Vorrei avanzare una serie di proposte positive riguardanti, per esempio, il sociale, l'ambiente e il seguito da dare a Seattle.
Prima però ho un'osservazione da fare: lei ha detto che occorre riconciliare il cittadino europeo con le Istituzioni, naturalmente, e dunque ritengo che valga la pena di chiedersi quali siano le principali preoccupazioni dei cittadini.
Tanto per fare un esempio, penso che nell' ambito del sociale non basti annunciare una comunicazione su un programma d'azione.
Bisogna procedere più rapidamente, e che a fine anno ci presentiate un nuovo programma d'azione sociale.
Infine, un argomento che continua a occupare sempre più le cronache è quello delle chiusure di imprese e dei licenziamenti collettivi.
Lavoriamo sulla base di una direttiva attuale che ha già dimostrato i propri limiti e di cui vorremmo - e qui glielo propongo - rivedere il testo in maniera da ottenerne uno più efficace in materia di tutela dell'occupazione e anche in merito alle eventuali sanzioni da comminare nei confronti degli inadempienti.
In materia di ambiente, lei annuncia una proposta di decisione su un sesto programma d'azione sull'ambiente e ciò va molto bene.
Mi è stato detto, ma forse lei lo negherà, che il testo che state per proporci non conterrebbe obiettivi precisi né un calendario attuativo.
A titolo personale ritengo indispensabile quantificare gli obiettivi e disporre di un vero e proprio calendario attuativo.
Penso anche che sulla questione della responsabilità civile sia ora di avere infine un Libro bianco; mi riferisco alla responsabilità civile in materia di ambiente, ma ricordo che il Parlamento chiede ormai da sei anni un'iniziativa di legge che il Libro bianco, annuncia, è vero, ma per quando?
Anche su questo vi faccio presente che occorre accelerare il processo.
Infine, ultimo elemento, nel seguito di Kyoto sarebbe perlomeno produttivo giungere rapidamente a proposte precise, e concludo intervenendo sulla OMC.
Credo che pensare di rilanciare un nuovo ciclo globale non sia necessariamente una cattiva cosa, ma penso e ripeto che prima occorre veramente vedere le proposte della Commissione volte a modificare le regole di funzionamento della OMC.
La Commissione ha un ruolo interno, ma anche un ruolo nel mondo.
Mi sembra che l'Unione europea debba farsi promotrice di una revisione del funzionamento della OMC, nel quadro della quale poter avanzare proposte precise in materia di statuto.
Signora Presidente, lei ha parlato di valori politici fondamentali e uno dei valori politici fondamentali, più ancora della democrazia, è il rispetto degli altri.
Per questo riteniamo che lei abbia fatto bene a mandare un messaggio e che coloro che l'hanno contestato forse risentono ancora di una cultura bolscevica o nazista, perché democrazia significa dialogare con gli altri e far capire agli altri quando sbagliano, ma ascoltare anche le loro ragioni.
Allargare - Alleanza Nazionale lo ribadisce da dieci anni in quest'Aula - non può significare annacquare, non può cioè significare allargare i pericoli.
Le speranze dei paesi candidati sono importanti almeno quanto le speranze dei nostri attuali concittadini, i quali cominciano ad essere seriamente delusi dal funzionamento di quest'Europa che non sta risolvendo i problemi più importanti.
Occorre dunque severità nell'ampliamento, rispettando quei patti che - qualora eventualmente necessario - dovrebbero essere riformulati relativamente ad alcuni problemi fondamentali: quanto avvenuto in Romania, fino a Belgrado - la tragedia ecologica ambientale - ma soprattutto il continuo diffondersi dell'indifferenza nei confronti dei grandi problemi della sicurezza.
Ancora oggi non vi sono risposte certe sul controllo delle centrali atomiche nelle Repubbliche dell'Est.
Occorre quindi disporre di risorse da spendere prima di procedere a un ampliamento, per dare finalmente vita a una forza di controllo europea, incaricata di verificare la qualità e le condizioni di vita, al fine di creare un mondo nuovo nel quale talune tragedie non abbiano più a verificarsi.
Vorrei anche spendere una parola sull'Africa, signora Presidente.
Il Terzo e il Quarto mondo sono abbandonati: basterebbe un dollaro, un euro e mezzo, per salvare tanti bambini.
L'Europa tanto democratica, tanto progressista, tace e non si fa carico di questi tragici problemi, mentre metà Africa muore di AIDS e di altre malattie.
Un'ultima considerazione per quanto riguarda Internet e la globalizzazione.
La globalizzazione dell'economia non può diventare omologazione dei prodotti e delle qualità, così come la globalizzazione della politica non può diventare appiattimento dei valori, delle speranze, degli entusiasmi.
I popoli che non partecipano, e lentamente si allontanano, lasciano spazio a un'oligarchia che prende il potere e lascia il controllo a pochi.
Per quanto riguarda Internet: l'Europa abbia finalmente il coraggio di dire che occorrono delle regole.
In questo momento mi consenta, a titolo personale, di indirizzare il mio plauso a quei pirati che, agendo come stanno agendo, costringono il mondo a riflettere sull'unico sistema che oggi non ha regole.
Noi siamo il mondo delle regole: diamo regole anche a Internet, dando così regole e speranze al futuro dei nostri concittadini.
Signora Presidente, come contribuente padano ho già conosciuto la morsa del tassatore Prodi, allora Capo del governo in Italia, cui la Padania anche fiscalmente soggiace.
L'ho ascoltato ora con preoccupazione, quando accennava a nuove risorse, concetto tranquillamente traducibile nell'imposizione di nuove tasse e nuove imposte, in vista, tra l'altro, dell'ampliamento, cioè dell'ingresso di nuovi Stati nell'Unione.
Ma perché non se lo pagano loro il loro biglietto d'ingresso?
I miei elettori padani che, grazie a Prodi, hanno già pagato quella che in Italia è nota come tassa sull'Europa - solo in parte restituita - non hanno assolutamente intenzione, sempre grazie a Prodi, di pagarne un'altra per qualcun altro.
Signora Presidente, signor Presidente della Commissione, signori Commissari, a cinque mesi dal suo insediamento la Commissione ha messo nero su bianco la direzione in cui intende spingere l'Unione europea.
Il risultato è un documento certamente ambizioso, ma anche ampolloso.
Non è forse patetico dire che "il mondo guarda all'Europa"?
Inoltre, il continente europeo non è composto solo dai quindici Stati membri dell'Unione europea.
Affermare di voler garantire la pace, la democrazia e il rispetto dei diritti dell'uomo in, nota bene, tutta l'Europa mi pare alquanto ambizioso e mi affascina soprattutto sapere come la Commissione intende realizzare questo obiettivo.
Il modello di integrazione europea quale forma di governo globale, mi domando se ciò significhi forse l'esportazione di un modello basato sulla concentrazione del potere su vasta scala.
La Commissione ritiene che la politica estera possa avere successo a patto che ognuno sappia esattamente chi è che comanda!
Ma chi è che comanda?
Tutta la Commissione oppure forse solo il suo Presidente, oppure il Consiglio?
La nuova forma di governo europea richiede Istituzioni forti, dice lei, mentre nel contempo la Commissione vuole concentrarsi sui suoi compiti essenziali.
Quest'ultimo aspetto incontra tutto il nostro favore.
E' arrivato il momento che le Istituzioni si limitino ai problemi di carattere veramente transfrontaliero e la smettano di agghindare il carro europeo di competenze sottratte alle autorità nazionali.
In diversi punti nel documento si menzionano i valori comuni.
Purtroppo non ritrovo il riferimento alle norme che dovrebbero accompagnarli, pertanto sorge spontaneo chiedersi da dove scaturiscano tali norme e tali valori.
E' mia profonda convinzione che la Bibbia, la parola di Dio, sia l'unica fonte pura di buone norme e valori autentici.
Nella tradizione del nostro continente questa consapevolezza è un elemento importante che merita di essere riconosciuto.
Signora Presidente, signor Presidente della Commissione, signore e signori, non so a quale dei due fare riferimento: agli obiettivi strategici dal 2000 al 2005 o al suo discorso dal 2000 al 2010?
Ha già incluso il suo secondo mandato?





Parlando ora seriamente, l'Unione europea deve essere rafforzata in vista dell' ampliamento attraverso lo snellimento e la delimitazione delle sue funzioni.
Prendiamo in esame innanzi tutto l'aspetto dello snellimento.
Quanto da lei indicato nel suo programma a proposito della concentrazione delle funzioni fondamentali della Commissione non può che essere considerato semplicemente l'inizio.
Le attività dell'Unione nel suo complesso devono essere ricondotte ai settori fondamentali della politica.



In secondo luogo, è di moda parlare di flessibilità.
Ciò vale fra l'altro anche per la partecipazione della società civile che è senz'altro auspicabile.
Le cittadine e i cittadini, tuttavia, non hanno bisogno di nuovi organi o istituzioni e tanto meno di una nuova mescolanza delle competenze.
Trasparenza non significa maggiori possibilità di accesso a un maggior numero di documenti; trasparenza per i cittadini significa finalmente maggiore chiarezza su chi, quando, che cosa, con che legittimazione decide a Bruxelles e a Strasburgo.
Questo significa trasparenza!
In terzo luogo, l'Unione europea non può e non deve ampliarsi all'infinito.
I suoi confini non vengono stabiliti in base al numero di Stati che vogliono aderirvi, bensì in base al numero di Stati che l'UE è in grado di accogliere
(Applausi)
Se il prezzo dell'ampliamento dovesse essere l'indebolimento o persino la dissoluzione dell'Unione attuale, non possiamo certo pagarlo.
Sarebbe eccessivo non soltanto per gli Stati membri che già la compongono ma anche per quelli che vogliono entrare a farne parte.
Un'Unione che sia semplicemente un concetto geostrategico non ha alcun futuro, così come non lo ha un'Unione che si limiti a essere esclusivamente una zona di libero scambio.
L'Unione è qualcosa di più di un mercato e trae la propria legittimazione dai popoli europei soltanto a condizione che venga concepita come comunanza di destini.
Ciò va molto al di là del suo nuovo programma economico e sociopolitico o di una nuova e migliore qualità della vita.
Non soltanto la Commissione, non soltanto il Parlamento europeo ma anche i popoli e gli Stati della nostra Unione europea dovranno trovare nuove risposte all'interrogativo su come e con quali finalità vogliamo continuare a vivere e operare insieme.
Si tratta, niente meno, di reinventare l'Unione europea senza distruggere quella esistente!
(Applausi)
Signora Presidente, secondo il gruppo del Partito europeo dei liberali democratici e riformatori il compito principale della Commissione e di tutta l' Unione è quello di garantire la piena riuscita del processo di ampliamento.
La Commissione dovrebbe impegnarsi nel negoziare con ogni paese candidato in modo che possa aderire all' Unione europea quanto prima.
Ciò però non deve in alcun modo pregiudicare i risultati finora ottenuti né stemperare gli obiettivi prefissati per l' ampliamento.
Il gruppo del Partito europeo dei liberali democratici e riformatori propone, quindi, che durante la Conferenza intergovernativa si possano valutare diversi modelli di integrazione, in modo da creare un sistema concentrico, in cui si abbia un nucleo formato dagli stati confederati e una sfera esterna di altri meno integrati.
E' chiaro che durante la CIG si dovrà affrontare la diversificazione interna, un tema che può essere sviluppato solo se si riuscirà ad abbandonare qualsiasi tipo di preconcetto.
Migliorare il sistema di flessibilità da solo non basta.
Bisogna anche affrontare l' argomento dello sviluppo delle istituzioni separate per i paesi d' avant garde, come tra l' altro aveva proposto Jaques Delors.
In questo modo si potrebbe istituire un processo decisionale più efficiente, più chiaro, più trasparente e più democratico.
Spero che la Commissione avanzi proposte fattive per sviluppare istituzionalmente l' Europa in via di ampliamento e concretizzare la diversificazione.
Signora Presidente, signor Presidente della Commissione, signora e signori Commissari, il discorso ispirato del Presidente Prodi mi ha sedotto.
Crea aspettative, ma potrebbe anche essere fonte di delusioni.
Mi riallaccio a quanto appena detto dall'onorevole Van Velzen sulla differenza fra le parole e i fatti.
L'ampliamento dell'Unione trae la sua ispirazione dal nostro desiderio di pace, sicurezza e stabilità.
Lei vuole tranquillizzare i paesi candidati e anche l'opinione pubblica europea.
Tuttavia oggi vediamo con i nostri occhi che sta avvenendo proprio l'esatto contrario.
Assistiamo all'aumento della paura e della preoccupazione, anche nelle regioni di grande benessere e con poca disoccupazione.
L'onorevole Swoboda ha detto che dobbiamo fare in modo che i cittadini si sentano a casa propria e gli do ragione.
Un luogo in cui condividere gli stessi valori e in cui tutti abbiano diritti e doveri.
Forse ciò si ricollega a quanto diceva prima l'onorevole Van Dam a proposito delle norme.
Si tratta cioè della sussidiarietà. Responsabilità chiare a tutti i livelli politici, che devono essere partner e non rivali nella politica.
L' autorità deve essere esercitata il più vicino possibile ai cittadini, dove appunto può essere esercitata in modo trasparente sotto il controllo diretto dei cittadini.
Tutto ciò esige una nuova cultura politica, non solo a parole ma anche nella pratica, che tenga conto della realtà degli Stati membri e delle regioni, la cui importanza dal punto di vista culturale ed economico a volte è equiparabile a quella di taluni Stati membri.
La nuova Europa non deve svilupparsi solo in larghezza bensì anche in profondità, con l'attuazione pratica dei nostri valori e la costruzione di una vera comunità democratica.
E' in base a ciò che giudicheremo l'operato della Commissione.
Signora Presidente, oggi la Commissione ci presenta i suoi obiettivi strategici per il quinquennio 2000-2005 sotto forma di un documento estremamente generico dal quale sono stati tolti tutti i punti delicati per evitare di urtare troppo certe sensibilità.

E così nella prima parte sulle nuove forme di governo europeo non si leggono ovviamente mai le parole federalismo o superstato, mentre è proprio questo che si profila all'orizzonte quando si parla di un' Istituzione europea forte, che decentra unicamente le attività ordinarie d' esecuzione e che porta avanti una visione collettiva in un insieme non meglio chiarito, nel quale i governi e i parlamenti nazionali vengono messi in un calderone con le amministrazioni regionali e anche locali, oltre che con la società civile, tutti definiti, senza una struttura gerarchica minima, e cito "partecipi delle politiche europee".
Queste ambiguità nascondono numerosi malintesi innanzi tutto sui nostri valori.
Per essere democratici non basta infatti appellarsi alla democrazia.
In concreto occorre soprattutto accettare che i cittadini siano liberi di decidere al livello che meglio può garantire condizioni oggettive per un dibattito democratico vicino, leale e trasparente, ossia principalmente a livello nazionale.
Invece tutta la comunicazione della Commissione è costruita proprio sul postulato inverso, in base al quale, col pretesto di difendere meglio i popoli, si dovrebbe limitarne sempre più il margine di scelta autonoma attraverso nuove regolamentazioni, nuove politiche integrate e nuove strutture giuridiche vincolanti, come il progetto di Carta, a torto definita dei diritti fondamentali.
E sottolineo "a torto" perché in realtà finirà per ridurre questi diritti.
Noi del gruppo Unione per l' Europa delle nazioni coltiviamo principi completamente diversi: intendiamo difendere i paesi europei, ma anche rispettare la scelta dei popoli.
Non si tratta affatto della quadratura del cerchio: occorre infatti liberarsi dagli schemi federalisti obsoleti di coloro che continuano a ispirarsi alle memorie di Jean Monnet per qualsiasi idea sul tema europeo.
Viceversa occorre aprire le Istituzioni europee verso il mondo moderno, inventando una dinamica della geometria variabile che rispetti le nazioni.
E' questa la grande idea sul nuovo governo che avremmo voluto cogliere nella sua comunicazione, signor Presidente. Purtroppo, però, essa non vi figurava.
Signora Presidente, signor Presidente della Commissione, lei pretende di edificare una nuova Europa, ma purtroppo le manca un requisito essenziale: la fiducia.
Infatti non si può conquistare la fiducia di milioni di europei non essendone degni.
E come potreste esserne degni dopo lo scandalo della mucca pazza, dopo le dimissioni della Commissione Santer per corruzione?
E' vostra la responsabilità dei milioni di disoccupati, dei milioni di poveri, della precarietà e della miseria crescente causata dalle vostre politiche liberoscambiste e liberiste ad oltranza, della marcia forzata verso la moneta unica.
Avete voluto e organizzato l' eliminazione delle frontiere interne, lasciando così l'Europa in balia dell'esplosione della criminalità e dell'insicurezza, nonché del dilagare di un'immigrazione incontrollata.
Oggi lei ci propone di dare tutto il potere decisionale a una manciata di funzionari, facendo degli Stati, delle amministrazioni locali e Organizzazioni non governative, tutti del resto accumulati nell' assoggettamento a Bruxelles, dei meri esecutori di decisioni imposte dall'alto.
Nel suo documento di quattordici pagine non si parla neanche una volta di parlamenti nazionali i quali invece sono eletti dal popolo.
Però è vero che non hanno nessun ruolo da svolgere nella sua strategia.
Non ha nemmeno il coraggio di chiamare le cose con il loro nome e si rifugia dietro una semantica pseudo alla moda chiamando "gouvernance" quanto altro non è che un governo federale, autocratico e centrale.
Dopo aver tentato per anni di convincere parlando di sovranità condivisa, oggi confessate il vostro obiettivo ultimo: svendere tutta la sovranità europea, nazionale o collettiva, a un governo mondiale nel quale non sperate nemmeno di ottenere un posto di rilievo.
Infine vi permettete di condannare e sanzionare, o far condannare e sanzionare, il libero voto democratico di milioni di austriaci, per il solo motivo che il risultato non vi aggrada, mentre al contempo sostenete la Cina comunista e commerciate con paesi che ormai da decenni violano palesemente i diritti dell'uomo.
Proprio oggi i deputati europei si scagliano insieme contro un telegramma del Presidente Prodi al Cancelliere Schüssel, che peraltro, in tutta evidenza, non è una manifestazione di simpatia, bensì una manovra politica.
Le vostre bravate non ingannano nessuno, perché sapete benissimo che, vi piaccia o meno, avrete bisogno dell'Austria per riformare i trattati e armonizzare il trattamento fiscale del risparmio.
Vi servirete dell'Austria per spogliare ancora un po' di più gli Stati dei reali poteri nella costruzione dell'Unione europea, lo farete con cinismo, ipocrisia, ma utilizzerete l' Austria come uno spaventapasseri molto comodo.
E' vero che voi Commissari non siete gli unici responsabili: i governi che vi sostengono, per ignavia o per ideologia, lo sono altrettanto.
Bruxelles non siamo noi tutti ,come cercate di farci credere, siete voi tutti.

Non mentite neanche più, ve ne infischiate delle volontà dei popoli europei, liberi di scegliere soltanto fra il vostro migliore dei mondi e la gogna.
A più di dieci anni dal crollo dell'Unione sovietica i vostri progetti puzzano di gulag con l'aggiunta di un moralismo tranquillante.
Noi apparteniamo al ristretto novero che denunciava la dittatura comunista e siamo e restiamo fra quelli che combattono la dittatura europeista.
Ci appelliamo a tutti popoli d'Europa affinché oppongano resistenza contro i vostri progetti mostruosi.
La salvezza delle democrazie europee risiede nello Stato nazione, nello Stato nazione, quello dell'Europa nella cooperazione fra le sue nazioni.
(Applausi da taluni banchi)
Presidente Prodi, lei ci ha presentato oggi un programma quinquennale della Commissione con molti obiettivi condivisibili, un programma fatto di scenari e di temi ed è quindi giusto rimanere, al di là dei momenti concreti, sui grandi temi.
Mi sembra che, dalla sue parole e dal documento che lei ci ha fatto pervenire, sia rimasto in secondo piano un tema che a lei, signor Presidente, come a me, è molto caro: la solidarietà, non tanto sul piano internazionale quanto sul piano interno.
L' Arcivescovo di Milano, Monsignor Carlo Maria Martini, sta richiamando tutti gli uomini politici, ed in particolare quelli come lei e me, signor Presidente, che fanno dell' impegno dei cattolici in politica l' origine culturale e valoriale della propria presenza, a riconsiderare un tema dello sviluppo che, oltre l'utile economico, guardi con grande, grandissima attenzione, agli ultimi, agli esclusi.
Un grande tema, quello degli ultimi, un grande tema che ci richiama a quanto sia difficile e complesso stabilire gli indicatori del progresso e a quanto sia insufficiente il solo parametro del reddito pro capite.
Ci richiama anche alla necessità di un nuovo modello di sviluppo, saldamente radicato alla cultura dei cattolici impegnati nel sociale, i quali vedono nella comunità civile, nelle articolazioni sociali da incentivare e agevolare da parte del pubblico, gli strumenti più sani per costruire la solidarietà.
Viene così esaltato l' elemento fondamentale per lo sviluppo di ogni persona: la sua libertà, che viene prima dell' utile economico.
Questa libertà sociale, che si estrinseca in iniziative a favore degli ultimi, sa ben ripagare in termini di giustizia ed equilibrio sociale.
Le istituzioni pubbliche, signor Presidente, non debbono accettare solo il criterio economico.
Esse debbono puntare al servizio alle persone e all' impegno per la maturazione della libertà di ciascuno, senza ovviamente dimenticare che tutto ciò non può e non deve essere in contrasto con la necessità di creare impresa, di investire e di rischiare, e in un sistema ordinato e orientato gli imprenditori sono in grado di contribuire alla crescita sociale e alla solidarietà in modo considerevole.
Nell' era della globalizzazione, che pure vogliamo accompagnare con un quadro di regole certe che offrano garanzie agli operatori economici e ai consumatori, la Commissione europea non può dimenticare la solidarietà, esaltando la sua attuazione attraverso tutte le ricchezze dell' uomo nel rapportarsi al proprio prossimo.
Noi veniamo da una storia dove ci hanno insegnato che la politica deve avere un cuore.
Speriamo che il Libro bianco, i suoi atti e quelli della sua Commissione lo dimostrino in concreto.
Signora Presidente, signor Presidente della Commissione, onorevoli colleghi, il "Progetto per la nuova Europa" rappresenta un obiettivo ambizioso per la Commissione e per tutti noi.
Questa nostra ambizione e il nostro operato saranno oggetto dell'attenzione dei cittadini dei nostri paesi, ma anche di molti altri ancora, all'esterno dell'Europa e dell'Unione.
Qual è dunque l'immagine di questo programma quinquennale agli occhi di un'opinione pubblica che lo segue con interesse e agli occhi del resto del mondo?
La mia risposta è: quella di una nuova era, di un ordine dei lavori chiaramente riformistico, a conferma del fatto che l'Unione del 2000 non intende limitarsi a restare una comunità economica, ma che desidera divenire una comunità di valori, una comunità che noi prendiamo sul serio.
A buon diritto la Commissione afferma che l'Unione si pone l'obiettivo di sviluppare e salvaguardare una comunità del benessere basata sulla solidarietà, in un'epoca di globalizzazione, un'Europa giusta e più efficiente, che riconosca le proprie responsabilità anche all'esterno del continente, mossa da spirito di solidarietà e da una visione illuminata dei propri interessi.
Infatti, povertà ed esclusione rappresentano a nostro avviso il principale nemico della pace e della libertà.
Concordando con quanto hanno già affermato i miei colleghi di partito, e apprezzando il tono generale del vostro documento, desidero richiamare l'attenzione su due carenze che, nel prosieguo dei lavori, andranno corrette.
La prima lacuna riguarda le donne, ossia i rapporti fra i due sessi o i diritti della donna.
Lei ha parlato del ruolo delle donne ai fini dell'incremento della produzione e della crescita.
Si tratta di un aspetto certo importante, ma la parità non è necessaria soltanto in termini di produttività, bensì anche in termini di carattere democratico delle nostre società.
E' quindi singolare che i vocaboli parità, rapporti fra i due sessi o donna non compaiano affatto in un testo intitolato "Un progetto per la nuova Europa" .
Nel suo intervento lei ha parlato della donna, che però non viene mai nominata fra gli obiettivi strategici.
Signor Commissario, dipende forse dal fatto che il mainstreaming sarebbe già talmente realizzato all'interno della Commissione da rendere addirittura superflua ogni allusione alle donne?
Lei come spiega altrimenti questa assenza?
L'Unione non può presentarsi come una realtà dal volto maschile.
La mia seconda domanda riguarda l'Africa. Neppure l'Africa viene mai nominata nel documento "Un progetto per la nuova Europa" ; tutti gli altri continenti, invece, sì.
E' l'Africa a registrare a livello mondiale il più elevato numero di profughi, la più grave situazione di povertà generalizzata e una distruttiva epidemia di AIDS.
So che il Commissario Nielson e altri compiono un buon lavoro, ma è indispensabile che tutta la Commissione, anche nei suoi obiettivi strategici, si concentri maggiormente su questo continente.
Infine, desidero salutare la dichiarazione della Commissione e il fatto che in essa, per la prima volta, venga affermato che l'Unione è pronta a prendere provvedimenti per garantire ai paesi in via di sviluppo un più ampio accesso ai nostri mercati.
Domando pertanto: quando ciò diverrà realtà?
Signora Presidente, signor Presidente della Commissione, onorevoli colleghi, siamo dinanzi a un documento fondamentale per il futuro e il destino dell'Europa.
Fra tutti, però, ci interpellano direttamente due aspetti, strettamente intrecciati fra loro: la pace e la stabilità in Europa e fuori dall'Europa.
Si tratta di obiettivi da perseguire prioritariamente.
Da tempo condividiamo tutti questo pensiero, ma dobbiamo anche affermare con chiarezza che tali obiettivi non potranno essere raggiunti senza l'ampliamento, anche se questo dovesse comportare dei costi.
Siamo oggi chiamati a scegliere, per i prossimi decenni, fra un'Europa magari meno ricca ma faro di pace e di civiltà per l'intero pianeta e un'Europa magari più opulenta, ma senza profezia.
Questi traguardi saranno però raggiungibili solo se dalla Conferenza intergovernativa, che si concluderà entro l'anno, scaturirà una riforma costituzionale che dia adeguati e reali poteri alla Commissione, che non potrà più essere il semplice esecutore delle decisioni del Consiglio o delle codecisioni del Parlamento ma dovrà svolgere il ruolo di vero governo dell'Europa.
Il primo sostenitore di questa riforma dovrebbe essere proprio il Parlamento, se vuole davvero ampliare il suo ruolo di interprete della volontà degli europei e acquisire quella centralità che è propria di un'Unione autenticamente democratica e fortemente integrata.
Del resto, la responsabilità nei confronti degli impegni assunti potrà essere attribuita alla Commissione soltanto nella misura dei poteri reali che le saranno attribuiti.
Senza queste prospettive tracciate, l'Europa si ripiegherebbe su una storia senza futuro.
Signora Presidente, signor Presidente della Commissione, possiamo dirci soddisfatti della portata globale degli obiettivi annunciati, che sono commisurati alle sfide che l'Europa dovrà affrontare.
Vedo che lei ritiene che la caduta del muro di Berlino sia l'elemento essenziale di questo fine secolo.
E' un evento che prelude all'ampliamento.
Piuttosto che utilizzare questa parola "ampliamento", avrei quasi voglia di parlare di riunificazione, termine che mi sembra carico di un significato politico molto maggiore.
Lei riprende l' idea di concentrare le vostre attività sulle missioni più importanti; si tratta di un obiettivo della vostra riforma e, in sostanza, di applicare il principio della sussidiarietà.
Applicare chiaramente questo principio favorirà senz' altro le azioni condotte dando ai cittadini un'immagine chiara di ogni livello di competenza.
Presidente Prodi, fra il dire e il fare c'è di mezzo il mare!
Lei dovrà lottare contro la tendenza tipica delle Istituzioni di tentare di ampliare i propri poteri.
Io giudicherò di conseguenza sui fatti.
E, nell'attesa, do la mia approvazione e incoraggiamento alla volontà che trapela chiaramente dalla sua comunicazione.
Tuttavia, due sono i punti essenziali: la semplificazione e l'applicazione del diritto comunitario.
Nel corso del 1998 alla Corte di giustizia sono stati presentati 123 ricorsi per mancata applicazione o recepimento; il 25 percento delle direttive del settore ambientale non sono applicate o recepite.
I fatti degli ultimi tempi ce ne dimostrano l' esigenza assoluta.
Il diritto comunitario non deve rimanere inapplicato perché troppo complesso o cavilloso.
L' Unione non deve cedere a questa brutta abitudine e, anche su questo argomento, mi spiace che la sua comunicazione non scenda sufficientemente nei dettagli.
Lei si esprime in termini realistici sull' impossibilità per lo Stato assistenziale di dare risposte adeguate ai problemi di oggi, fra i quali rientra la disoccupazione.
Ciò nondimeno mi spiace che non sia stata proposta un'alternativa chiara.
Sarebbe stato corretto sottolineare il rifiuto di qualsiasi politica assistenziale, accompagnato, peraltro, dalla valorizzazione dello spirito d' iniziativa e della responsabilità.
Lei non accenna all'invecchiamento della nostra popolazione che avrà ripercussioni sostanziali sulla struttura della nostra società, non soltanto dal punto di vista economico, ma anche sul piano della sanità pubblica.
In effetti si tratta di una rivoluzione silenziosa e, da questo punto di vista, mi aspettavo di più dalla sua comunicazione.
Lei insiste, infine, sulla ricerca europea quale elemento centrale del nostro futuro, senza peraltro indicare gli strumenti che intende attuare.
Anche i principi etici sono al centro di questa ricerca, ma la sua comunicazione non lo dice.
Signor Presidente, lei intende informare meglio i cittadini: cominci intanto con il potenziare i legami con il Parlamento, perché siamo noi i rappresentanti dei cittadini.
Signora Presidente, onorevoli colleghi, non si possono che condividere gli orientamenti generali del programma quinquennale e del programma per l'anno 2000, illustrati con tanta passione dal Presidente Prodi questa mattina.
Nei due documenti è stato posto un forte accento sulla necessità di definire nuove forme di governance europea e di mettere in opera, a questo scopo, una nuova agenda della Commissione, definendo priorità più stringenti nel perseguire l'obiettivo della piena occupazione, attraverso un coordinamento più efficace delle politiche economiche e sociali degli Stati e - mi permetto di sottolinearlo - in primo luogo delle nazioni che hanno aderito all'Unione monetaria e che devono essere messe in condizione di costituire il primo esempio di cooperazione rafforzata.
A questo scopo mi limiterò a sottolineare, fra le altre, l'importanza di tre scelte prioritarie che dovrebbero ispirare, anche nella formulazione dei programmi d'azione dei governi dell'Unione, oltre che l'agenda della Commissione, l'operato dell'Unione europea nei prossimi mesi.
In primo luogo, la promozione e la partecipazione alla definizione di progetti comuni per la creazione di una rete integrata di servizi nei settori dei trasporti e dell'energia, con il sostegno della Banca europea per gli investimenti.
In secondo luogo l'adozione, quali parametri vincolanti nella formulazione dei programmi d'azione in materia di occupazione, degli investimenti da effettuare nei singoli paesi e mediante i progetti comunitari nei settori prioritari della ricerca, dell'innovazione e della qualificazione del fattore umano.
Ritengo che tali parametri - in modo particolare quelli di ordine qualitativo, risultanti dagli investimenti nella formazione continua, nell'aggiornamento professionale, nell'adattabilità, nella riqualificazione dei lavoratori più anziani - siano assai più significativi e impegnativi per i loro effetti durevoli a medio termine di quanto non sia la mera formulazione di sempre opinabili obiettivi quantitativi annuali in materia di nuova occupazione o di riduzione dell'occupazione.
Se fra l'altro, come sottolinea anche il programma della Presidenza portoghese, la Commissione potesse promuovere una nuova fase del dialogo sociale, incentrata su una strategia concordata della socializzazione e della diffusione delle conoscenze, in una parola una strategia dell'impiegabilità e la definizione delle sue regole, ciò consentirebbe di compiere un passo in avanti ad un intervento dei lavoratori nella gestione informata e consensuale dei processi di ristrutturazione e di reimpiego.
In terzo luogo, non penso che per l'Unione europea la riduzione del numero degli attivi, in ragione dell'invecchiamento della popolazione, sia una fatalità ineluttabile, non solo per l'esistenza di margini per l'aumento dell'occupazione femminile e per l'immigrazione ma perché occorre invertire con determinazione la tendenza diffusa dei prepensionamenti e dei ritiri anticipati dal mercato del lavoro, orientando la riforma coordinata dei sistemi di protezione sociale non certo verso riduzioni significative dei futuri trattamenti pensionistici ma verso l'utilizzazione attiva dell'allungamento delle aspettative di vita, verso l'allungamento della vita lavorativa.
Signora Presidente, signor Presidente della Commissione, onorevoli deputati. Lei si presenta, signor Prodi, in veste di grande riformatore e con molte ambizioni.
Siano benvenuti lei e le sue ambizioni.
Ce ne sarà bisogno per l' immenso compito che l' attende.
Tuttavia, per attuare tutte queste riforme, compresa la realizzazione del programma legislativo del 2001, occorre essere ben certi non soltanto della propria forza di riformatore ma anche delle opinioni degli altri.
Lei dice che non avrà timori a presentarsi in quest' Aula per chiedere più risorse per la Commissione, ma la Commissione deve essere consapevole dell' esiguità delle nostre finanze.
Disponiamo dell' 1,27 percento del PIL comunitario.
Né un euro di più, né uno di meno.
Non saremo certo noi a negare nuove risorse ma lei dovrebbe rivolgersi al Consiglio.
Le prospettive finanziarie sono regolate al centesimo.
Per finanziare il suo piano di stabilità nei Balcani sarà necessario negoziare una profonda revisione della categoria 4, e lei si ricorderà le enormi difficoltà che abbiamo incontrato per approvare il bilancio 2000.
Le ricordo che questo gruppo politico, il PPE-DE, non ama finanziare nuove iniziative politiche sacrificando quelle già esistenti.
Le priorità politiche debbono essere determinate da questo Parlamento e dai deputati europei.
Non creda, neanche per un momento, che la riforma del bilancio che ci propone maschererà le restrizioni del sistema finanziario comunitario.
E' una buona cosa che tutti insieme, in totale accordo, si compia uno sforzo di razionalità di bilancio ma lei deve essere consapevole appieno che l' insufficienza delle risorse, l' assenza di autonomia finanziaria e la cattiva esecuzione del bilancio continuano ad essere le urgenze da risolvere.
Pertanto, il nostro interrogativo è: la Commissione ha la volontà politica di risolverle?
Signora Presidente, la comunicazione della Commissione è scritta bene, ma è sufficientemente vaga da consentire qualsiasi interpretazione.
Esistono infatti le parole, e poi anche il loro significato politico reale.
I socialisti plaudono alla Commissione quando dichiara di lottare contro l'esclusione sociale e la povertà.
Come colmare però il divario fra la retorica politica e il mondo reale?
Che cosa significa l'obiettivo sbandierato dalla Commissione, che parla di una, e cito "riforma economica dei mercati del lavoro"?
Più flessibilità, insicurezza, contratti a tempo determinato?
Tutti sanno che la qualità di vita, la piena occupazione, un posto di lavoro migliore sono legati a una crescita economica duratura.
Attualmente l'Unione si limita a una politica di stabilità, certamente necessaria ma non sufficiente.
Noi socialisti chiediamo con tutte le forze un patto europeo per la crescita e l'occupazione.
Gli ingredienti di questa politica sono noti: rilancio degli investimenti pubblici e privati, investire di più nella ricerca, nell' istruzione e nella formazione, stimolare lo spirito imprenditoriale.
Da questo punto di vista va accolta con favore l' iniziativa e-Europe.
Nel mondo delle nuove tecnologie il principale rischio è rappresentato dall'accesso più o meno facile all'informazione a seconda del grado di ricchezza o povertà.
I divari che si approfondiscono un po' ovunque sono il problema principale della nostra epoca.
Da un lato troviamo l'esuberanza dei mercati finanziari, l'esplosione delle ricchezze, mentre dall'altra si rileva il crescere delle forme di esclusione.
Ai lavoratori si chiede di essere flessibili, innovativi, sempre più produttivi, ma il frutto di questa produttività va sempre più a vantaggio dei soli azionisti.
La Banca centrale non si pronuncia quasi sui tassi di resa esorbitanti degli attivi finanziari, ma non manca mai di ricordare che qualsiasi aumento salariale dovrebbe essere inferiore al tasso di aumento della produttività.
Come spiegare ai lavoratori vittime delle razionalizzazioni dettate dal Monopoly mondiale che devono essere pronti a cambiare più volte mestiere nel corso della loro vita lavorativa, mentre i grandi capitani d'industria, dopo aver perso la mano di poker di un' acquisizione, se ne vanno con una buonuscita di 30 milioni di euro?
Per anni ci è stato ripetuto che occorreva liberalizzare l'economia.
Nei settori liberalizzati si assiste a una valanga di fusioni e di acquisizioni che inevitabilmente portano a situazioni monopolistiche.
Tutte queste battaglie di borsa sono costruite soltanto su anticipi di crescita degli utili del 15, 20 o 25 percento, ossia su tassi irrealistici a lungo termine.
L'aumento sfrenato dei prezzi degli attivi finanziari e immobiliari implica un pari aumento dei rischi.
Il rischio principale in agguato a medio termine non è l'inflazione, bensì la deflazione causata dal crollo delle bolle speculative sui mercati finanziari internazionali.
Concludo, signora Presidente, dicendo che il prossimo quinquennio sarà determinante.
Occorrono nuove regole per la globalizzazione, occorrono investimenti nell'economia reale, nelle persone; occorre che la mano visibile degli Stati, la mano visibile della Commissione garantisca la dimensione sociale dell'economia di mercato.
Signora Presidente, signor Presidente della Commissione, onorevoli commissari, onorevoli colleghi il documento strategico ha a mio avviso due evidenti punti deboli.
Non serve a nulla compilare una nuovo programma economico e sociale se quello precedente non è ancora stato portato a termine.
Mi riferisco alla politica dei trasporti o alla politica regionale.
Per entrambi i settori disponiamo di eccellenti Commissari quali la collega de Palacio e il collega Barnier. Ciononostante nel documento strategico viene attribuita a questi settori poca importanza.
Perché lo faccio rilevare?
Per ciò che riguarda la politica dei trasporti risulta indispensabile che essa venga formulata razionalmente all'interno dell'Unione europea dal punto di vista economico e ambientale, possibilmente prima dell'adesione di altri Stati.
Sarei grato al Presidente della Commissione se mi ascoltasse ma, ovviamente, ciò non è indispensabile.
Posso fornire tre esempi.
In primo luogo occorre un'adeguata liberalizzazione del settore ferroviario perché ci proponiamo di trasferire il trasporto merci dalla strada alla ferrovia, una scelta opportuna sia dal punto di vista economico che ambientale.
Senza la liberalizzazione è impossibile portare avanti una politica dei trasporti adeguata.
Ciò riguarda anche il settore aereo europeo.
I cittadini non comprendono come mai venga liberalizzato il trasporto aereo ma il cielo continui ad essere suddiviso in 15 settori diversi soggetti al controllo nazionale, che comportano svantaggi per le compagnie aeree e l'inquinamento dell'ambiente.
In questo ambito dovete ancora mettere a punto il vostro programma di interventi.
Signor Commissario, nel suo documento si dedica troppo poco spazio alla politica regionale.
La coesione sociale ed economica nell'UE rappresenta un compito fondamentale di questa Comunità.
Se tale compito non verrà portato a termine i cittadini che risiedono nelle aree svantaggiate avranno paura dell'ampliamento.
Dobbiamo far loro comprendere che utilizzeremo i prossimi 5 anni per colmare il divario fra tali aree svantaggiate e le regioni ricche attraverso azioni di sostegno e l'impiego razionale delle risorse.
A quel punto saranno disposti ad approvare davvero l'ampliamento e a fornire il proprio contributo a tal fine.
Signor Presidente della Commissione, se non riusciremo a stabilire una solidarietà fra le regioni ricche e povere questa Unione diventerà più povera e perderà il consenso dell'opinione pubblica.
Signora Presidente, signor Presidente della Commissione, signori Commissari, onorevoli colleghi, la formulazione di nuovi programmi non deve farci dimenticare quelli precedenti, già in corso di applicazione.
Sotto questo punto di vista è positivo che il programma di lavoro della Commissione torni sui temi di Agenda 2000, come la PAC che include anche la pesca e, in secondo luogo, le attività dei Fondi strutturali.
Spero che questo richiamo, signor Presidente della Commissione, significhi che la ristrutturazione ora in atto in seno alla Commissione non pregiudicherà i meccanismi di controllo e di applicazione previsti per Agenda 2000.
Gli argomenti di Agenda 2000 naturalmente riguardano anche il terzo e il quarto obiettivo strategico della Commissione, ossia l'ordine dei lavori in ambito economico e sociale e il miglioramento della qualità della vita.
Ciò che invece non pare emergere dai vostri testi è la corrispondenza tra questi obiettivi elevati e ambiziosi e le risorse che la Commissione intende mobilitare.
E non mi riferisco necessariamente alle risorse economiche.
L'applicazione di Agenda 2000 al settore agricolo non richiederà necessariamente più risorse economiche, in ultima analisi.
Occorre procedere anche a risparmi.
Mi riferisco piuttosto alle risorse di analisi, all'investimento in termini di risorse umane in tutti questi temi.
E' infatti indispensabile assicurare il conseguimento di due obiettivi: garantire il modello europeo di un'agricoltura multifunzionale, e farlo in modo tale da agevolare la liberalizzazione del commercio mondiale dei prodotti agricoli, specie a beneficio dei paesi in via di sviluppo.
Il coordinamento fra questi due obiettivi non è compito facile, né cosa scontata.
Non possono essere escluse contraddizioni fra questi due obiettivi, mentre nulla sta a indicare che la Commissione abbia individuato queste contraddizioni e sappia come fronteggiarle.
Per quanto concerne l'altro aspetto di Agenda 2000, signor Presidente della Commissione, ossia la coesione e lo sviluppo regionale, sono stati certamente messi a segno grandi risultati, ma vi sono tuttora alcune regioni più arretrate, specie nelle aree insulari verso le quali occorrerebbe una maggiore attenzione.
Quanto alla pesca, nel vostro programma non esiste nulla che indichi che sul fronte dello sfruttamento predatorio delle risorse di pesca, ormai responsabile della scomparsa di intere categorie di pesci, si possa registrare qualche risultato in futuro.
In questo ambito, occorrono probabilmente una maggiore attenzione e un maggiore esprit de finesse.
Signora Presidente, desidero iniziare insistendo sulle formule di cautela utilizzate da molti colleghi intervenuti in questa discussione sul piano quinquennale.
Quando fissiamo obiettivi molto ambiziosi e di lungo periodo non dobbiamo perdere di vista il presente; lo ha detto con molta forza il presidente del mio gruppo, onorevole Poettering, nel suo discorso che ha aperto il giro di interventi.
L' Unione non deve assumersi nuove competenze se non esiste una base solida che è il presupposto di un' economia europea forte.
Tale base altro non può essere che il mercato unico.
In che misura è stato realizzato oggi il mercato unico?
Desidero ricordare al Presidente Prodi e ai suoi colleghi ancora presenti in Aula i risultati di uno studio della Commissione condotto su un campione di 3.000 imprese europee: circa il 40 percento delle imprese che hanno partecipato all' indagine lamentano di dover sostenere costi aggiuntivi affinché i loro prodotti o servizi risultino conformi alle specifiche nazionali.
Questo è uno studio della Commissione da cui emergono i classici sintomi della perdurante ostruzione da parte dei governi nazionali: le formalità burocratiche che bloccano l' accesso al mercato.
Il programma della Commissione mostra una spiacevole compiacenza in materia di realizzazione del mercato unico.
Dobbiamo mantenere alta la pressione in tutti i settori, eliminando ulteriormente gli ostacoli, intensificando le pressioni sugli Stati membri che non attuano le norme relative al mercato interno, e, ovviamente, entrando in nuovi settori cruciali, quali i servizi finanziari.
Soltanto sulla base delle solide fondamenta del mercato unico sarà possibile realizzare con successo il programma dell' ampliamento.
Un' Europa ampliata deve fondarsi sui punti di forza attuali dell' Unione.
L' estensione del mercato unico all' Unione allargata sarà un risultato eccezionale.
Concludo dicendo, a nome di tutti i miei colleghi conservatori, - e siamo la seconda delegazione nazionale di questo Parlamento - che offriamo tutto il nostro sostegno alla Commissione e al Presidente Prodi per realizzare questo compito storico.
Signora Presidente, signor Presidente, onorevoli colleghi, in occasione della votazione sull' investitura le avevamo dato appuntamento per oggi.
Oggi si comincia a fare sul serio, in quanto è oggi che dovremo pronunciarci sul suo programma.
Fra le affermazioni rese davanti alla nostra Assemblea, mi consenta di incentrare il mio intervento su quanto lei ha definito il nuovo governo, che lei trasforma in uno strumento di riconciliazione con i nostri cittadini.
Dietro a questo "nuovo governo" , mi sembra si celi semplicemente il problema del funzionamento delle Istituzioni, la questione del funzionamento dei nostri poteri pubblici, se siamo d'accordo nel ritenere che l'Unione europea debba essere un pubblico potere.
Articolazione fra Istituzioni dell'Unione, competenze degli Stati membri e delle amministrazioni locali e regionali, va tutto bene.
Ma è veramente così che riconcilieremo i cittadini e la costruzione europea?
E' proprio così che risponderemo alle problematiche fondamentali, che non consistono tanto in un "chi fa che cosa", bensì piuttosto: "che cosa facciamo assieme"?
E' proprio questo infatti a preoccupare i nostri cittadini.
Nel suo intervento lei parla delle sfide che ci attendono, come la globalizzazione e l'ampliamento, alle quali aggiungerei il futuro del nostro modello sociale.

Per questo motivo il nostro gruppo insiste tanto sul progetto di questa Carta dei diritti fondamentali, in quanto se ne abbiamo iscritto l'elaborazione nel nostro calendario è proprio perché siamo a un grande appuntamento della nostra storia, perché la nostra Unione deve ridefinire i valori sui quali è stata costruita all'interno delle sue frontiere attuali, ma anche nella prospettiva dei prossimi ampliamenti, che noi chiediamo con tutto il cuore, ma non a qualsiasi costo.
I nostri cittadini si aspettano da noi più Europa, ma non un'Europa qualsiasi.
Da noi non si attendono che ci si adegui alla globalizzazione, bensì che sulla base del nostro modello sociale si diventi una forza in grado di incidere sulla globalizzazione.
Da questo punto di vista devo dirvi che se ci si mobilita per un' unione politica - e noi siamo favorevoli a questa unione politica - essa non potrà realizzarsi se non sarà fondata sul nostro modello sociale, su quanto rappresenta la nostra specificità e capacità di risolvere meglio le questioni di questo mondo.
Signora Presidente, signor Presidente della Commissione, signora Commissario, signori Commissari, onorevoli colleghi, vorrei iniziare con una citazione: "La Commissione proseguirà i preparativi per la stesura di una Carta europea dei diritti fondamentali e formulerà proposte per attuare l'ambizioso programma [...].
In particolare, la Commissione intende proporre lo sviluppo di una vera e propria politica europea in materia di asilo e di immigrazione, rafforzare l' assistenza e la cooperazione giudiziaria e sviluppare un sistema efficace di lotta contro tutte le forme di criminalità."
Questo è il programma per i prossimi cinque anni relativo al settore sicurezza interna, libertà, diritti dei cittadini e cooperazione giudiziaria.
Questo documento, nella sua brevità, è solo una farsa!
Una farsa proprio perché conosciamo e apprezziamo l'opera del Commissario Vitorino e ciò che viene presentato sulla carta è in evidente contrasto con la realtà.
Un documento di questo tipo non è affatto la base per uno scoreboard.
E' stato accolto e lodato come una grande conquista, ma personalmente resto convinto della necessità di uno scoreboard.
Il Parlamento vuole prendere seriamente in esame le basi di un programma in cui vengano i futuri sviluppi in questo settore politico.
Chiediamo norme minime relative alle procedure d'asilo, per poter dare tempestivamente aiuto ai profughi ma anche per fare chiarezza nei confronti di coloro che non lo sono.
Vogliamo strumenti che consentano di prevenire gli abusi.
Vogliamo che venga avviata una politica comunitaria per l'immigrazione che ovviamente tenga conto anche della capacità di integrazione degli Stati membri; occorre inoltre potenziare le funzioni operative di EUROPOL, per esempio, adottando in questo ambito misure molto concrete di lotta contro la criminalità organizzata.
Ci stiamo occupando di tali compiti con serietà e fervore e chiediamo che anche la Commissione faccia altrettanto anche quando si tratta semplicemente di sottoporre un documento!
Signora Presidente, anch' io plaudo all' iniziativa della Commissione di presentarci un documento sui suoi obiettivi strategici per il prossimo quinquennio con la speranza, tuttavia, che abbia l' intenzione di correggere, con documenti successivi, le troppe generalità e la nebulosità del testo sottoposto oggi al nostro esame.
Detto questo, signora Presidente, eccomi ancora a gridare nel deserto per l' assenza di politica per la pesca.
E' veramente sorprendente che negli obiettivi strategici per i prossimi anni, la Commissione non inserisca il processo di revisione di una delle sue politiche comuni in vista della riforma che dovrà essere messa a punto nel 2002.
Tale processo di revisione è indubbiamente l' avvenimento più importante fra quelli che incideranno sul settore della pesca per molti anni a venire.
Pare tuttavia che non sia questa l' opinione della Commissione, la quale è comunque stata incaricata di presentare al Consiglio e al Parlamento, entro il 2001, la relazione sul funzionamento della politica per la pesca comune nell' ultimo decennio che servirà da base al Consiglio per prendere le opportune decisioni volte a modificarla.
In realtà, il processo di revisione è già iniziato per molte Istituzioni, come per esempio per il Parlamento europeo che già nel 1998 ha elaborato e approvato una relazione in cui si segnalavano tutti i problemi e le lacune di cui soffre ancor oggi la politica comune per la pesca.
Varie volte abbiamo chiesto un calendario minimo della revisione senza ottenere risposta.
Un periodo inferiore a due anni non è tanto, tenuto conto che, non dobbiamo dimenticarlo, la politica per la pesca sta vivendo una situazione anomala per quanto riguarda le norme del mercato interno e che tali anomalie dovrebbero essere risolte all' interno del processo di riforma.
Pertanto, signora Presidente, signor Presidente della Commissione, chiedo che questa problematica, di importanza vitale per un settore assai rilevante dell' Unione europea, sia considerata nella strategia e fra gli obiettivi strategici per il prossimo quinquennio.
Signora Presidente, desidero anch' io congratularmi per il programma della Commissione Prodi.
In particolare ho apprezzato il riconoscimento che una crescita economica sostenuta produce un circolo virtuoso: la società dell' informazione in un mercato europeo in espansione con l' aggiunta di una moneta unica perfettamente funzionante che ci offrirà l' opportunità di promuovere realmente, la prosperità, l' innovazione, lo spirito imprenditoriale e, ebbene sì, - ed è poi la cosa più importante - posti di lavoro durevoli di valore molto elevato per i nostri cittadini europei.
Avrei un' osservazione, non tanto una critica, da formulare sul discorso del Presidente Prodi stamattina e cioè che il suo intervento è stato un po' vago in merito al contenuto concreto della politica economica.
Per ristrutturare l' economia europea non possiamo dare nulla per scontato.
Dopo tutto, che cos' è la giustizia sociale senza la piena occupazione?
La piena occupazione è il miglior modo per costruire la giustizia sociale per i nostri cittadini; è una priorità cruciale sulla quale dobbiamo concentrarci.
Desidero esprimere apprezzamento per un paio di iniziative che la Commissione ha già lanciato e che saranno utili: in particolare l' impegno del Commissario Liikanen a favore di un' economia innovativa guidata dalla conoscenza.
Sì, l' e-Europe sarà il nostro futuro, perché ci aiuterà a creare nuova prosperità e nuova occupazione.
Mi compiaccio delle iniziative presenti e passate della Commissione a sostegno delle piccole e medie imprese e vorrei congratularmi con la Presidenza portoghese per l' iniziativa di una Carta per le micro-imprese.
E' un' impresa importante che può essere sviluppata al Vertice di Lisbona.
Accolgo con altrettanto favore l' idea del Commissario Busquin di un settore di ricerca comune per tutta l' Unione europea.
Anche questo, lo ripeto, è un modo per contribuire a creare migliori opportunità di lavoro e di prosperità.
Nella sua sintesi, Presidente Prodi, lei ha detto che la liberalizzazione, la competitività, il contenimento dell' inflazione, l' innovazione, la scienza e la tecnologia sono centrali ai fini del futuro successo dell' economia europea e dell' occupazione.
Sono assolutamente d' accordo con lei, ma non possiamo dare nulla per scontato.
Abbiamo ancora molta strada da fare e il Vertice di Lisbona sarà una tappa di questo cammino.
Con queste considerazioni desidero congratularmi con lei per il programma e formularle i miei migliori auguri.
Signora Presidente, signor Presidente della Commissione, vorrei concentrarmi su due aspetti che non vengono trattati nel suo programma.
Ho l'impressione che questo documento strategico della Commissione per i prossimi cinque anni si legga come uno studio scientifico sull'Unione europea o come una dichiarazione di principio.
Purtroppo non trasmette l'impressione di una vera strategia politica della Commissione.
In quanto portavoce del mio gruppo politico per il settore cultura e formazione mi aspettavo maggiori contenuti, soprattutto da un Presidente della Commissione italiano.
In questo modo la Commissione non dà un'anima all'Europa!
La cultura e l'istruzione, infatti, non vengono affatto menzionate in questo documento, mentre si avverte l'esigenza di creare un vero e proprio spazio formativo e culturale in Europa.
Mi limito ad alcuni spunti per indicare ciò che intendo dire a tale proposito.
Mi riferisco al collegamento delle politiche dell'industria culturale in questo spazio formativo e culturale, che sono in grado di creare posti di lavoro.
Mi riferisco all'introduzione di un mainstreaming culturale in tutti i settori politici, al rafforzamento e miglioramento dell'orientamento europeo nei contenuti dell'istruzione e dell'educazione, nonché al coordinamento delle politiche europee nel settore dell'istruzione e dell'educazione. Sottolineo fra l'altro l'importanza della formazione permanente.
Signor Presidente della Commissione, nel suo documento manca anche qualsiasi riferimento allo spazio audiovisivo europeo e ciò è tanto più grave all'inizio di questo nuovo secolo!
Constato inoltre che non viene menzionata neppure la politica dell'informazione e della comunicazione, che dovrebbero rispondere alle esigenze dei cittadini.
Ritengo pertanto che in questo programma manchino degli elementi.
Una vera cittadinanza europea dipende dalla creazione e visibilità di un vero spazio dell'istruzione e della cultura.
Le dichiarazioni di principio non bastano!
Ci occorrono contenuti ai quali la Commissione dia attuazione con continuità attraverso azioni politiche nei modi da me illustrati.
Signora Presidente, Presidente Prodi, quale sarebbe il bilancio della sua politica, del suo programma di lavoro, quale sarebbe il suo criterio di valutazione se le dovesse sottoporsi direttamente all'esame dell'elettorato?
Lei ha avuto la buona e avvincente idea di affermare che il risultato e il criterio di valutazione della sua politica e del suo programma quinquennale dovrebbe essere il risultato elettorale, in particolare la partecipazione nelle prossime elezioni europee.
Immaginando di sottoporre il suo programma di lavoro alle mie elettrici ed elettori, che vedo ogni settimana e con i quali devo confrontarmi ogni settimana - non nelle alte sfere della politica ma per la strada - mi chiedo: che cosa dovrei dire?
Presidente Prodi, che cosa dovrei dire? Che cosa c'è di nuovo?
Non c'è nulla di nuovo nel suo programma.
Per esporre il programma quinquennale ha utilizzato 12 pagine, mentre per il programma annuale ne ha utilizzate 18.
Ciò dovrebbe indurmi a sperare per l'anno 2000?
Non è così.
Nel suo programma di lavoro per il 2000 lei fa una affermazione intelligente.
Lei dice che le preoccupazioni ambientali vanno integrate in tutti gli altri ambiti della politica.
Lei lo ha forse fatto, Presidente Prodi, e ha letto il suo programma di lavoro annuale?
Non lo ha fatto!
Non ha integrato la politica ambientale nella strategia dell'ampliamento, benché proprio questo sarà uno dei punti nodali fra le questioni relative all'ampliamento.
Lei non ha integrato l'ambiente neppure nella politica economica, di concorrenza né in quella del mercato unico.
Non è stato fatto in nessun settore.
Lei ha combinato i singoli elementi senza formare un'unica costruzione.
Poco fa nel suo discorso lei ha affermato che una catastrofe come quella del Danubio segnalano l'urgenza di un programma straordinario per i disastri ambientali. No, Presidente Prodi, è ora di cominciare ad applicare la legislazione vigente e di effettuare i controlli previsti da tale legislazione.
Nel suo programma quinquennale lei scrive che i cittadini dell'Unione europea chiedono giustamente norme migliori e una migliore legislazione nel settore alimentare.
Presidente Prodi, lei non ha idea di ciò di cui parla!
La legislazione dell'Unione europea in materia alimentare è la più ambiziosa del mondo!
Ciò che non funziona e ciò che manca sono l'applicazione negli Stati membri e i controlli.
La invito caldamente a svolgere seriamente la funzione assegnatale in quanto Presidente della Commissione di richiamare all'ordine gli Stati membri, obbligandoli a far fronte ai propri compiti e ai propri doveri!
Non ci si deve occupare sempre e soltanto dei propri hobby ma svolgere anche il lavoro quotidiano normale.
E' quanto ci attendiamo da lei nei prossimi cinque anni!
Signor Presidente della Commissione, stiamo vivendo un momento storico per il Parlamento europeo: un programma quinquennale dopo la crisi della Commissione.
A nome del gruppo del partito del socialismo europee desidero concentrarmi sull'aspetto relativo alla riforma interna.
Appoggiamo con forza il programma presentato in un documento consultivo e che si ritrova anche nel programma presentato dal vicepresidente Kinnock a nome della Commissione.
Riteniamo vitale che riguardo al controllo finanziario, alla politica del personale e allo snellimento della burocrazia vengano realizzate linee politiche agili e una burocrazia più efficace al servizio dei cittadini.
Al contempo siamo consapevoli che si tratta di un programma di proporzioni enormi e che durante i lavori di ristrutturazione le attività giornaliere dovranno continuare con risultati concreti.
Come nei Paesi Bassi le donne a un certo punto si resero conto di poter fare appello alla legislazione europea poiché si sentivano svantaggiate a livello di previdenza sociale, la stessa cosa succede oggi a molti altri cittadini.
Vogliono risultati visibili.
La democrazia, la trasparenza e la chiarezza vengono sempre abbinate a risultati concreti, i cittadini apprezzano i risultati ed è in base ai risultati che la Commissione viene giudicata.
E' esattamente quanto hanno detto l'onorevole Swoboda e altri colleghi: la paura della modernizzazione, della globalizzazione, l'individuo che perde la sua sicurezza e le sue certezze.
Per evitare che ciò si verifichi occorre sviluppare un modello sociale europeo e ottenere risultati concreti in tutta una serie di settori.
Pertanto, anche la mia strenua difesa della riforma interna è subordinata al raggiungimento di risultati tangibili in campo sociale, in modo che il cittadino possa riconoscersi, sia in Europa che altrove poiché un cittadino su cinque nel mondo non ha accesso ai servizi elementari di previdenza sociale quali l'istruzione e l'assistenza sanitaria.
E sono esattamente queste le persone alle quali dobbiamo dare prova di solidarietà.
Signora Presidente, signor Presidente della Commissione, onorevoli deputati, ho letto e riletto il documento della Commissione sugli obiettivi strategici del suo mandato.
Mi congratulo per averlo discusso in Parlamento e prendo atto degli impegni ma anche delle omissioni.
La Commissione fa riferimento, solo molto marginalmente, alla coesione economica e sociale, alla solidarietà fra Stati membri, alla politica regionale dell' Unione europea anche quando affronta la questione dell' ampliamento.
Sono forse stati conseguiti gli obiettivi della riduzione delle disparità fra livelli di sviluppo e della conseguente promozione della convergenza reale?
Certamente no!
Nel frattempo si afferma chiaramente che l' Europa deve valorizzare il ruolo di partner solidale dei paesi in via di sviluppo e rafforzare le rispettive attività volte alla lotta contro la povertà.
Si evidenziano bene per l' esterno gli impegni che si omettono male per l' interno.
Il modo in cui la Commissione omette di trattare la coesione mi pare grave.
Pone in secondo piano un principio dei Trattati - quello della coesione economica e sociale - che deve improntare tutte le politiche e tutte le misure delle Istituzioni europee, sembra ignorare che persistono gravi ritardi nelle regioni europee e dimentica che l' ampliamento giustifica le cautele nella politica regionale.
Senza una convergenza reale si mette a rischio la coesione dell' Unione europea.
Ricordiamoci la sesta relazione periodica sulla situazione delle regioni dell' Unione europea, redatta dalla Commissione.
In quel documento si conferma che, per un livello medio di sviluppo a cui si attribuisce il grado di 100, le dieci regioni definite "più forti" raggiungono una media di 158 e le dieci definite "più deboli" si attestano a 50.
Traetene le conclusioni.
50 è esattamente il livello di sviluppo della regione da cui provengo, le Azzorre, una regione definita ultraperiferica nei Trattati.
Resto in attesa della relazione che il Consiglio ha incaricato la Commissione di elaborare entro dicembre 1999.
Concludo, riaffermando la mia convinzione che senza coesione economica e sociale non ci sarà nessun tipo di coesione ma soltanto disgregazione.

Signora Presidente, signor Presidente, noi abbiamo bisogno, ossia l'opinione pubblica europea ha bisogno, di una Commissione forte in quanto, nella forma voluta dai Trattati, così come l' ha voluta la volontà dei popoli, la Commissione è il motore della costruzione europea, questa sorta di macigno di Sisifo che insieme, dopo ogni ampliamento, dobbiamo ricominciare a spingere verso la cima.
Commissione forte, dunque, ma che si appoggia su un Parlamento, Parlamento che pertanto è vostro alleato, sebbene un po' scomodo, di cui occorre cogliere i messaggi e approfittando di questo breve intervento vorrei lanciarne un paio.
Innanzi tutto, signor Presidente, ritengo che se i suoi due predecessori si sono dedicati sostanzialmente a costruire un mercato interno e a introdurre la moneta unica, a lei spetta piuttosto sviluppare tutto il valore civico al centro della costruzione europea.
Lei non dovrà infatti lasciarsi assorbire dal solo problema dell'ampliamento, indipendentemente dalla sua importanza.
Bisognerà spingersi oltre, verso la riconciliazione fra cittadino ed Europa e, nella fattispecie, fra cittadini vittime di fratture economiche, sociali e domani sicuramente anche tecnologiche.
Il mercato e la concorrenza non garantiranno la promozione dello sviluppo scientifico, delle nuove tecnologie e l'accesso alle stesse, né la disponibilità e l'efficacia sociale dei grandi servizi collettivi, quali la sanità, l'istruzione, i trasporti, le comunicazioni, l'acqua e via dicendo.
Il suo programma d'azione, i suoi obiettivi sono riservati, per non dire tacciono, proprio sul necessario rilancio degli investimenti pubblici.
Sono anche discreti, per non dire muti, sul consolidamento e il finanziamento dei grandi servizi pubblici e di interesse generale.
Questa è una priorità assoluta, signor Presidente, qualora lei intenda riconciliare l'Europa e i cittadini e fare in modo che essi scelgano l'Europa invece di Jörg Haider.
Signora Presidente, la Commissione giustamente ha fatto della sicurezza alimentare una delle sue priorità.
Il recente allarme diossina in Belgio e prima ancora la crisi dell' ESB in Gran Bretagna, nonché la perdurante controversia sulla sicurezza degli alimenti geneticamente modificati hanno contribuito a minare la fiducia dei consumatori negli alimenti.
Se la Commissione riuscirà a ricostruire la fiducia nella catena della produzione alimentare, contemporaneamente ricostruirà la fiducia nelle stesse Istituzioni europee e dimostrerà che esse sono in grado di tutelare i diritti dei cittadini europei.
Per tale motivo mi rallegro che la questione della sicurezza alimentare, della sanità pubblica e della fiducia dei consumatori abbiano un posto di rilievo nel programma di lavoro della Commissione per il 2000.
Tuttavia, mi ha deluso la natura della proposta relativa alla creazione di un' autorità alimentare europea nel recente Libro bianco.
Attualmente la proposta riguarda più che altro un' agenzia consultiva per l' Esecutivo, piuttosto che un organo indipendente con competenze legislative e decisionali più simili a quelle della Food and Drug Administration americana, che ha già affermato la sua credibilità in questo campo.
Inoltre, la futura legislazione dovrà affrontare il modus operandi delle relazioni tra l' autorità alimentare europea e le autorità nazionali, ad esempio l' autorità irlandese per la sicurezza alimentare.
Tale organo, unitamente all' organo transfrontaliero recentemente costituito in Irlanda per la sicurezza alimentare, sta già svolgendo un buon lavoro.
Sarebbe una tragedia se tali sforzi venissero minati dalle carenze legislative comunitarie.
Il mio timore è che tali carenze nella legislazione comunitaria potrebbero scatenare guerre di competenza tra organi nazionali e comunitari che invece dovrebbero lavorare insieme e non uno contro l' altro.
Ciò è qualcosa da cui dobbiamo guardarci.
Signora Presidente, la presentazione odierna da parte del Presidente Prodi per forza di cose è stata solo una pennellata.
Ci aspettiamo i dettagli anno per anno, ad esempio per quanto riguarda il programma di azione sociale che dovrà essere presentato quest' anno.
Lo esamineremo anche nell' ottica della politica sociale e dell' occupazione e lo sottoporremo a una serie di prove.
Verificheremo in che misura è possibile creare un triangolo equilatero di politiche, che combini la politica economica, la politica dell' occupazione e la politica sociale.
In questo momento la politica sociale arranca dietro la politica economica e dell' occupazione.
Nel quadro della strategia per l' occupazione verificheremo l' approfondimento e l' ampliamento della strategia in seguito alla revisione compiuta sotto Presidenza portoghese e nel contesto da essa proposto.
In merito alla dimensione sociale valuteremo se si propone un approfondimento del mercato interno con una componente sociale.
L' esplosione delle fusioni, delle cessioni e dei rilevamenti di imprese cui assistiamo mano a mano che il mercato si rafforza significano che dobbiamo aggiornare la matrice delle direttive sull' informazione e la consultazione dei lavoratori adottate in passato, ma dobbiamo anche completarle con un nuovo quadro generale di disposizioni in materia di informazione e consultazione e con un aggiornamento della direttiva sui comitati aziendali europei.
Abbiamo bisogno anche di un codice di comportamento per le imprese al fine di garantire che esse di fatto lavorino in un clima di partnership con i dipendenti per gestire il cambiamento.
Questo è il modo per gestire con successo il cambiamento e spero che la Commissione agirà in tal senso.
Infine, di fronte alla comparsa, alla rinascita della destra xenofoba nell' Unione, spero che le nostre Istituzioni insieme faranno del loro meglio per concretizzare l' articolo 6 avvalendosi dell' articolo 13 per combattere la discriminazione e l' articolo 137 per combattere l' esclusione.
E' assolutamente urgente procedere su queste tematiche.
Le aspirazioni sono una bella cosa, Presidente Prodi; vogliamo che alle aspirazioni seguano i fatti.
Signora Presidente, spero sia di buon augurio la possibilità di intervenire in conclusione ponendo un accento personale!
Presidente Prodi, nei suoi progetti di riforma lei è particolarmente interessato a realizzare una politica dell'occupazione lungimirante su scala europea.
Per il settore economico di cui mi occupo, la pesca, ciò comporta tuttavia un cambiamento di rotta.
Dobbiamo raggiungere tale obiettivo abbandonando il sistema di sovvenzioni tipico dell'economia pianificata e passare ad una politica liberale, che promuova la responsabilità individuale.
Dobbiamo ridurre i dazi di protezione per assicurare un effettivo sgravio alle imprese dell'industria di trasformazione.
In gioco sono niente meno che la competitività dell'economia europea sul mercato mondiale e la conservazione di migliaia di posti di lavoro nell'industria di trasformazione e della pesca d'altura.
E' sicuramente superfluo che le ricordi l'importanza di questo settore economico che rappresenta un fattore chiave non solo dal punto di vista dell'economia nazionale ma anche sociale e ciò non soltanto in Germania bensì a livello transnazionale in tutte le regioni costiere d'Europa.
Questo settore economico, inoltre, è uno dei pochi pienamente integrato a livello europeo per ciò che concerne le competenze decisionali e operative.
Chiediamo pertanto che anche in questo ambito si possa esercitare il diritto di codecisione, come auspicato ormai unanimemente.
La revisione della politica della pesca, tuttavia, è ormai imminente: è prevista entro pochi mesi, ossia all'inizio dell'anno 2000.
Risulta perciò tanto più deludente che nel presente documento programmatico non si trovi alcun accenno a questo settore.
Spero che si tratti semplicemente di una svista!
Presidente Prodi, la invito a tener fede alle sue promesse e a dare loro attuazione!
Signora Presidente, molti oratori del gruppo del partito del socialismo europeosocialista hanno già identificato i settori chiave per i quali si rilevano lacune nella dichiarazione della Commissione.
Tuttavia, abbiamo dato atto che si tratta di un' iniziativa dell' Esecutivo che consideriamo innovativa e che accogliamo con molto favore.
Desidero soffermarmi su un aspetto, oltre a quelli già evocati: la diversità culturale in Europa.
Nell' introduzione alla dichiarazione, nella sezione dedicata alla qualità della vita, ne viene riconosciuta l' importanza, ma nella dichiarazione non si menziona in alcun modo l' intenzione della Commissione di intraprendere provvedimenti in materia di diversità culturale.
Se vogliamo essere certi di sconfiggere i mercanti della paura - coloro che perseguono il potere sfruttando le ansie dei cittadini - dobbiamo affrontare la questione di come organizzare la convivenza e di come sfatare gli stereotipi negativi che ci affibbiamo a vicenda, all' interno degli attuali confini dell' Unione europea come pure tra i paesi candidati e, a maggior ragione, tra quanti, in altre regioni d' Europa e del mondo, vogliono venire a vivere e lavorare in Europa.
Se non affronteremo tali tematiche, se non sfateremo questi stereotipi negativi, se non prenderemo il meglio dalle nostre lingue e culture diverse e lo proteggeremo e lo diffonderemo, se non faremo sul serio quando parliamo di diversità in Europa, falliremo.
Chi oggi viene alla ribalta in Europa cavalcando le paure, la spunterà.
Mi preoccupa profondamente un fatto: se la Commissione non riconoscerà l' importanza di tale aspetto ai fini della costruzione di un' Europa coesiva, otterremo progressi sul fronte dell' economia, dell' occupazione, addirittura della politica estera e di sicurezza, ma i nostri cittadini continueranno ad essere timorosi perché avranno paura di ciò che non conoscono e di coloro che non comprendono.
Se non faremo nulla per affrontare tutto ciò, alla fine il fallimento sarà inevitabile.
Benvenuto
Signor Presidente, intervengo per un richiamo al regolamento in relazione alla manifestazione organizzata quest' oggi dall' associazione degli assistenti parlamentari allo scopo di promuovere l' approvazione il più possibile immediata di uno statuto degli assistenti.
Mi risulta che il 26 gennaio l' associazione ha scritto al collegio dei Questori per chiedere l' autorizzazione di sistemare un tavolo fuori dall' Emiciclo per pubblicizzare l' iniziativa.
Quello stesso giorno, per quanto ne so, l' onorevole Balfe aveva concesso detta autorizzazione.
I servizi del Parlamento hanno chiesto per ieri un incontro con gli assistenti per mettere a punto i dettagli organizzativi.
L' appuntamento, però, è stato cancellato all' ultimo momento senza che il Parlamento indicasse per quale motivo l' autorizzazione era stata annullata.
A quanto pare la onorevole Banotti avrebbe promesso di scrivere una lettera per spiegare i motivi per i quali l' autorizzazione era stata annullata, ma per il momento tale lettera non è pervenuta.
Può spiegare perché l' autorizzazione già concessa agli assistenti è stata poi ritirata all' ultimo momento?
Concorda che le rivendicazioni degli assistenti sono legittime e debbano essere conosciute?
Farà tutto quanto è in suo potere per garantire che in futuro non si ripeta che l' autorizzazione allo svolgimento di simili manifestazioni venga ritirata all' ultimo momento?
Farà tutto quanto è in suo potere per garantire che venga approvato al più presto uno statuto degli assistenti?
E infine, farà in modo che per intanto vengano applicate le disposizioni del Parlamento e che quindi gli assistenti percepiscano la retribuzione che spetta loro sulla base del lavoro che svolgono per nostro conto?
Senza gli assistenti non saremmo in grado di lavorare.
Signor Presidente, anch' io intervengo per un richiamo al regolamento.
Esistono disposizioni o norme che regolamentano le manifestazioni che si tengono in questo Parlamento, fuori dalle porte dell' Emiciclo, per garantire che i deputati possano accedere liberamente all' Aula nell' esercizio delle loro funzioni?
Se tali disposizioni esistono, chi è responsabile per farle rispettare e che cosa sta facendo per esercitare tale responsabilità?
Signor Presidente, vorrei riprendere il problema dello statuto degli assistenti, che noi abbiamo sempre considerato prioritario, e informare che - quale delegazione italiana del gruppo - dando seguito all'invito del presidente del gruppo Barón Crespo, abbiamo depositato presso i Questori i contratti che abbiamo stipulato con gli assistenti.
Credo si tratti di un gesto concreto per dare avvio alla soluzione di questo problema.
Vorrei pertanto invitare la Presidenza del Parlamento a riflettere se non sia opportuno che la Presidenza stessa inviti tutti i deputati a fare altrettanto.
Signor Presidente, mi sia consentito, come prima cosa, affermare il mio pieno appoggio allo statuto degli assistenti.
Quando sono giunta in Parlamento, ieri, mi è stato consegnato un documento relativo alla proposta degli assistenti di tenere una manifestazione alle porte dell' Emiciclo.
Come molti colleghi sapranno - e del resto molti di voi mi hanno avvicinato negli ultimi sei mesi proprio su tale argomento - che simili manifestazioni come ogni altra manifestazione devono essere previamente vagliate dalla commissione Comart del Parlamento.
Per fare un esempio non contenzioso, in questo Parlamento, per evidente motivi, non possono svolgersi manifestazioni di carattere commerciale.
In seguito alla lettera che ho ricevuto ieri, ho immediatamente informato gli assistenti che avremmo proposto che organizzassero una riunione o una manifestazione, probabilmente nel prossimo futuro e possibilmente il mese prossimo.
Tutte le manifestazioni, infatti, devono svolgersi secondo modalità che non interferiscano con il corretto esercizio delle funzioni parlamentari.
Ho firmato la lettera ieri pomeriggio, alla riunione dell' Ufficio di presidenza del Parlamento, ma mi è stato altresì riferito che gli assistenti erano stati informati oralmente della decisione dalla Conferenza dei presidenti di gruppo giovedì scorso, pertanto ne erano perfettamente a conoscenza.
Nulla osta a che gli assistenti ci espongano le loro ragioni e nulla osta eventualmente allo svolgimento di una riunione durante la prossima sessione parlamentare.
Tuttavia vi è stato un malinteso, in quanto in effetti essi hanno ricevuto una lettera da un diverso mittente e hanno ritenuto che ciò valesse un' autorizzazione.
In realtà tutte le manifestazioni devono passare previamente al vaglio della cosiddetta commissione Comart.
Come sapete si tengono molte manifestazioni al Parlamento, su diversi paesi e su altri temi ancora.
Questo non è un tentativo di censurare o avversare il principio assolutamente reale e legittimo di uno statuto degli assistenti.
La ringrazio, onorevole Banotti.
Mi pare che il suo intervento possa chiarire diverse questioni sollevate.
Signor Presidente, desidero richiamare un' importante questione di principio.
A titolo personale mi pare davvero scandaloso che deputati di questo Parlamento attacchino la manifestazione invece di cercare una soluzione al problema, che consiste nel garantire condizioni di lavoro eque, una retribuzione equa, e orari di lavoro equi.
Passiamo ora al turno di votazioni.1
VOTAZIONI
Signor Presidente, prendo la parola in nome della delegazione spagnola del Partito popolare europeo e dei democratici europei, la delegazione del Partito popolare spagnolo, sulla relazione della onorevole Terrón i Cusí concernente lo spazio di libertà, sicurezza e giustizia.
In realtà, in alcune votazioni non abbiamo seguito le indicazioni di voto del Gruppo del Partito popolare europeo e abbiamo votato a favore della risoluzione della onorevole Terrón i Cusí che in complesso riteniamo eccellente.
Abbiamo però votato contro i paragrafi 2 e 6, perché giuridicamente, a nostro avviso, non sono corretti.
Abbiamo invece votato a favore del considerando J che, di fatto, collima con quanto io stessa, in qualità di relatrice per parere, ho proposto alla commissione per le libertà e i diritti dei cittadini, la giustizia e gli affari interni.
Abbiamo anche votato a favore del paragrafo 13.
Uno statuto adeguato nonché il diritto di circolazione e di stabilimento per i residenti di paesi terzi, sono questioni che il Partito popolare spagnolo difende da tempo.
Per le stesse ragioni, abbiamo votato a favore del paragrafo 14 con il quale, grazie all' emendamento orale, si è risposto alle preoccupazioni determinate e giustificatissime relative a un problema di sussidiarietà, mentre i diritti politici, non certo il voto nelle elezioni amministrative ma i diritti politici in termini generali, fanno parte della sovranità degli Stati membri.
L' emendamento orale ci ha consentito di votare a favore e così è stato.
I socialdemocratici danesi al Parlamento europeo hanno votato a favore della proposta di risoluzione, pur rilevando che taluni aspetti sono in contraddizione con la deroga di cui beneficia la Danimarca in materia di giustizia, deroga che evidentemente la delegazione danese al gruppo PSE intende rispettare.
. (FR) Questa relazione, contro la quale ho votato non verte tanto sui diritti dell'uomo quanto sulla "comunitarizzazione", ossia in realtà sul consolidamento della fortezza Europa.
I "progressi" realizzati nel 1999 e di cui parla la relazione sono tali soltanto rispetto alle convenzioni di Dublino, agli accordi di Schengen e al piano di azione di Tampere, che limitano i diritti degli immigrati.
Rispetto ai diritti dell'uomo, questo è un passo indietro.
L'Europa continua a espellere cittadini verso paesi considerati pericolosi dall'Alto commissariato per i rifugiati, mentre alcuni paesi dell'Europa centrale orientale candidati all'adesione all'Unione europea accolgono rifugiati Rom espulsi in massa dal Belgio.
Albanesi del Kosovo e disertori serbi si vedono rifiutare lo status di rifugiati, mentre Pinochet sfugge tranquillamente al suo processo.
L'Europa di Schengen decisamente perseguita più facilmente i perseguitati del sud che i dittatori, mentre le stesse stime delle Nazioni Unite indicano che il 2025avremo bisogno di 159 milioni di immigrati per mantenere l'equilibrio demografico.
Che l'Europa regolarizzi tutti gli immigrati irregolari, che conceda loro il diritto d'asilo e di voto a tutte le elezioni, e allora sì che in questo emiciclo potremo parlare di spazio di libertà e giustizia.
Relazione McCarthy (A5-0026/2000)
Signor Presidente, desidero anzi tutto segnalare che essendo stato sindaco di Bilbao negli anni Novanta, ho avuto l' occasione di presentare alla Commissione, ai fini di un finanziamento, uno dei primi progetti pilota urbani.
Sulla base dell' esperienza maturata con quel progetto pilota a Bilbao siamo pervenuti a quattro conclusioni: la prima, che era necessario per l' Europa mantenere una politica urbana e che invece di diminuire i 900 milioni di euro del quinquennio precedente portandoli ai 700 milioni del presente quinquennio, bisognerebbe aumentare il finanziamento del programma, per esempio, come proposto dal Gruppo Verde/Alleanza libera europea, reinvestendo in progetti URBAN quella parte di Fondi strutturali che ciascun Stato membro non ha utilizzato entro i termini previsti.
In secondo luogo, al momento di decidere quali aree debbono essere sovvenzionate, è necessario concentrare gli sforzi in progetti integrali.
Agire in modo frammentario va a scapito dell' efficacia.
Bisogna scegliere, dando priorità alle situazioni più degradate e bisognose, in funzione di tutti gli obiettivi fissati, e cioè della dimensione sociale, economica, ambientale e della gestione democratica nonché delle correlazioni fra tali aspetti.
In terzo luogo, occorre tenere conto delle sinergie generate da altri programmi comunitari nonché delle possibilità di sviluppo sostenibile dell' area o della regione in causa.

Infine, bisogna avere fiducia e appoggiare le Istituzioni più vicine e accessibili ai cittadini: comuni ed enti locali che conoscono di prima mano le necessità sociali, che sono più coinvolti nei problemi e che inoltre sono in grado di ideare i progetti realizzandoli efficacemente senza oberarli di burocrazia e ottenendo i migliori risultati.
Infine, nella votazione di oggi su quattro emendamenti da noi presentati, due sono stati approvati e due respinti.
Pertanto, nel voto finale siamo stati obbligati ad astenerci non riuscendo a capire perché non si possa tenere conto dell' aspetto ambientale quando si decidono i progetti da finanziare, né perché non si accetti che ciascun Stato membro possa destinare a progetti del programma URBAN quella parte di Fondi strutturali che non ha utilizzato conformemente ai programmi comunitari.
Signor Presidente, vorrei ricordare che in sede di commissione per la politica regionale, i trasporti e il turismo abbiamo ampiamente discusso dell'iniziativa URBAN. Sono state esposte varie idee.
Ricordo altresì che si tratta comunque della più piccola iniziativa comunitaria esistente e che di conseguenza avevamo proposto di aumentarne la dotazione con un emendamento che è stato respinto.
Ne siamo spiacenti, in quanto in realtà in certi paesi erano ancora disponibili mezzi dei Fondi strutturali con i quali si sarebbero potuti sostenere progetti pilota.
Vi ricordo infatti che i progetti URBAN sono espressamente progetti pilota che consentono di attuare una vera e propria politica urbana.
Vorrei anche attirare l'attenzione della Commissione sulla coerenza fra le varie politiche attuate e che la Commissione rendesse compatibili i progetti URBAN e quelli futuri delle linee di bilancio definite "politica sostenibile per le città".
Infine, signor Presidente, vorrei anche ricordare che ancora oggi non esiste una politica europea per la città a livello dell'Unione e preciso che questo punto potrebbe forse essere ampliato nell'ambito della riorganizzazione e della conferenza intergovernativa, affinché anche l'Unione europea possa dotarsi di una vera e propria politica per la città.
Signor Presidente, vorrei ricordare che ho votato a favore di questa relazione sullo sviluppo urbano sostenibile, denominata URBAN.
Come tutte le altre iniziative comunitarie, è un fatto molto positivo.
L' Europa dimostra di esserci proprio nel momento in cui si fa qualcosa per tutti i cittadini europei e non semplicemente per lo sviluppo di un singolo Stato, questo o quello che sia.
URBAN ha in progetto di trovare soluzioni al degrado delle città, e questo è un fatto che interessa molto gli anziani e quindi interessa molto il Partito dei pensionati.
Non c' è situazione peggiore di quella dell' anziano nelle città.
Mi auguro che questa iniziativa comunitaria contribuisca a dare l' esempio di come si risolvono i problemi degli anziani nelle città.
per iscritto.
(DA) I cinque deputati del partito Venstre al Parlamento europeo hanno votato a favore di LEADER +, dell' iniziativa EQUAL, di INTERREG, ma non di URBAN.
Nella futura revisione di tali programmi, l'intervento dell' Unione europea dovrà concentrarsi su compiti transfrontalieri ed essere adattato all' ampliamento dell' Unione.
k (EDD), per iscritto.
(DA) Abbiamo votato a favore della relazione sulla comunicazione della Commissione recante gli orientamenti relativi all' iniziativa comunitaria concernente la rivitalizzazione economica e sociale delle città e delle zone adiacenti in crisi, per promuovere uno sviluppo urbano sostenibile (URBAN).
In linea di principio siamo contrari a questo tipo di programmi o di Fondi strutturali, ma poiché la votazione riguarda esclusivamente il modo in cui tali risorse devono essere utilizzate - e non se debbano esserlo - ci siamo attenuti esclusivamente al contenuto e riteniamo in linea di massima che la proposta di rivitalizzazione delle zone urbane in crisi includa considerazioni ragionevoli nonché proposte e criteri validi per i progetti.
. (FR) Questa relazione espone concetti generali relativi a quella che definisce strategia di ripristino dei centri urbani e delle periferie colpite dalla crisi dell'economia capitalistica e dalle sue conseguenze: diffusione della disoccupazione, dell'esclusione, della criminalità.
Questa relazione sottolinea che per garantire uno sviluppo urbano sostenibile occorre attuare una politica urbana che non emargini le principali vittime della crisi economica: disoccupati, immigrati, rifugiati, donne, esclusi.
Non si fa parola delle cause e dei responsabili di questa crisi.

La relazione parla soltanto di correggerne determinati aspetti e contraccolpi, fra l' altro con mezzi scandalosamente ridotti, dato che secondo la stessa relazione i Fondi attribuiti al programma URBAN II per il periodo 2000-2006 sono del 30 per cento circa inferiori a quelli già sufficientemente esigui del periodo precedente (900 milioni di euro), senza contare che i progetti sono una cinquantina sparsi in tutta Europa; l'importo è risibile, se consideriamo che dovrebbe includere praticamente tutte le periferie delle grandi città del nostro continente, per non parlare dei centri urbani.
Per questo motivo votiamo puntualmente a favore delle misure concrete annunciate per aiutare determinate categorie sociali più svantaggiate, ma ci asteniamo sulla relazione stessa, denunciando che si tratta di pie aspirazioni finanziate al ribasso.
- (FR) Onorevole relatrice, onorevoli colleghi, sono proprio soddisfatto del prosieguo dell'iniziativa comunitaria URBAN, volta a sostenere la riconversione sociale ed economica delle città e delle periferie in crisi, il tutto nella prospettiva di promuovere uno sviluppo urbano sostenibile.
Circa l'80 per cento della popolazione europea vive in ambiente urbano e le città sono dunque al centro dell'evoluzione economica, sociale e culturale dell'Europa.
Al contempo, i problemi sociali ed economici della società europea sono più accentuati nelle città.
Numerose città europee devono far fronte infatti a una frattura territoriale al loro interno: il coesistere nelle città di quartieri ove si svolgono attività ad alto valore aggiunto e dove abitano persone dai redditi elevati insieme a quartieri caratterizzati da redditi bassi, un'elevata disoccupazione, alloggi mediocri e sovrappopolati e una forte dipendenza dall'assistenza sociale.
Il concentrarsi di problemi sociali ed economici in determinate aree urbane richiede un intervento mirato che tenga conto della complessità dei problemi.
In occasione della riforma dei Fondi strutturali, il nostro Parlamento ha pertanto richiesto e ottenuto la proroga dell'Iniziativa comunitaria URBAN.
Il successo di URBAN nel periodo di programmazione 1994/1999 è fuor di dubbio.
I risultati ottenuti sul piano del miglioramento della qualità della vita nelle aree obiettivo sono tangibili.
Quest' iniziativa comunitaria ha favorito la diffusione delle buone prassi nei settori economico, sociale e ambientale.
Inoltre, ha avuto anche il merito di rafforzare il ruolo delle amministrazioni locali, del settore non governativo e degli enti locali, oltre a favorire nuove forme di collaborazione nell'ambito del ripristino urbano.
La nuova iniziativa porterà avanti e consoliderà questi obiettivi, badando in particolare a promuovere le pari opportunità fra uomini e donne e l'integrazione delle categorie socialmente e emarginate e svantaggiate.
Dunque possiamo dirci lieti della sua approvazione.
Va tuttavia ammesso che, sul piano economico, non possiamo affatto cantare vittoria!
In effetti, la dotazione finanziaria attribuita è ben lungi dall'essere all'altezza delle sfide.
L'importo era di 900 milioni di euro per il periodo 1994/1999, mentre per il periodo 2000/2006 è di 700 milioni di euro, con un calo del 30 per cento!
Questo taglio dei fondi ha determinato la riduzione del numero dei programmi nel quadro della nuova iniziativa URBAN.
Il massimale fissato di 50 progetti appare troppo basso e dovrà essere aumentato ancora per tenere conto dei fattori regionali e locali, pur mantenendo le dotazioni finanziarie destinate agli Stati membri.
Data la concentrazione su un numero limitato di progetti, la pubblicazione e diffusione dei risultati della nuova Iniziativa comunitaria URBAN probabilmente assume un importante ruolo di volano.
. (FR) La relazione McCarthy relativa all' Iniziativa comunitaria URBAN ci dà modo di riflettere sull'opportunità di un intervento comunitario per le città.
La situazione di determinate aree urbane è allarmante e il disagio sociale vi si manifesta con il volto della disoccupazione, della miseria e della criminalità.
In particolare il traffico di droga vi alimenta l'insicurezza e la piccola delinquenza.
Di fronte a tali sfide sociali, l'efficacia dei Fondi strutturali resta alquanto dubbia.
La sussidiarietà dovrebbe indurci ad ammettere che, nell'esercizio delle proprie prerogative, lo Stato e gli enti locali sono i soggetti più adatti a intervenire in maniera adeguata: lo Stato può garantire la pubblica sicurezza, gli enti locali possono venire in aiuto alle persone in difficoltà.
Se da un lato si può rallegrarsi della volontà di creare un sistema di scambio delle iniziative valide, non è dall' altro possibile mettere sullo stesso piano i problemi specifici di ogni area urbana.
L'Iniziativa comunitaria URBAN rientra nella volontà dell' Unione europea di comunitarizzare la politica urbana.
Sarebbe più opportuno se l'Unione concentrasse il proprio impegno finanziario sulle politiche europee già esistenti.
Qualcuno cerca ovviamente di cogliere l'occasione per spuntare un incremento delle voci di bilancio, particolarmente inopportuno nel momento in cui i criteri di convergenza dell' Unione economica e monetaria impongono una rigida dieta dimagrante ai bilanci statali.
La onorevole McCarthy suggerisce per esempio un aumento dei Fondi attribuiti a URBAN e la promozione di queste iniziative comunitarie attraverso una costosa campagna di comunicazione che servirà a vantare i meriti dell'Europa federale.
Occorre forse ricordare che l'efficacia di una spesa non si misura attraverso il volume dei crediti concessi al progetto?
Viceversa, quando si gode di aiuti eccessivi per troppo tempo, si tende poi a considerarli come acquisiti.
L'obiettivo non dev'essere quello di assistere i cittadini, bensì di responsabilizzarli.
La relazione insiste infine su azioni a favore delle minoranze etniche o sociali.
Non possiamo che esprimere la nostra riprovazione per una politica delle minoranze che finirebbe per rivelarsi pericolosa per la coesione sociale.
Da un lato, essa incoraggia l'integrazione degli immigrati laddove invece ne andrebbe favorita l'assimilazione alla cultura del paese di accoglienza per evitare la comparsa di ghetti etnici che creerebbero altrettante polveriere urbane.
Dall'altro, essa si avvale del principio della discriminazione positiva, chimera politicamente corretta quanto nociva, come ha dimostrato il precedente americano.
Per tutte queste motivazioni, la delegazione francese del gruppo UEN non ha potuto approvare la relazione della onorevole McCarthy.
Relazione Decourrière (A5-0028/2000)
Signor Presidente, il programma INTERREG ci sta particolarmente a cuore.
Così come numerosi colleghi sono lieta che Parlamento europeo sia riuscito a mantenere l' iniziativa INTERREG.
Io che personalmente risiedo nella regione belga del Sarre-Lor-Lux Sud so che è là che si crea l'Europa, che si vive l'Europa al quotidiano e che, in effetti, il cittadino partecipa appieno alla costruzione europea.
Questi progetti andrebbero presi in considerazione e devono già far parte dello sviluppo sostenibile.
Perché insisto su questo punto?
Semplicemente perché i progetti attualmente presentati sono troppo spesso ancora distruttivi dell'ambiente, proprio per il modo in cui sono presentati.
Per esempio, accettare la costruzione di nuove strade equivale ad accettare nuove forme di inquinamento all'interno dell'Unione europea e ciò è completamente contrario alle politiche che proponiamo in materia di lotta contro le emissioni di gas a effetto serra, tanto per fare un esempio.
Chiedo altresì che, nel quadro dei progetti presentati, la Commissione vigili sulla presenza del pilastro ambientale della politica dell' Unione europea, affinché l'obiettivo della riduzione, per esempio, del CO2 possa domani diventare un valore aggiunto pilota dei progetti proposti.
Penso in particolare a determinate infrastrutture in corso di realizzazione.
Si sa che taluni Stati membri devono ancora optare per esempio fra la ferrovia e la strada per l' attraversamento di aree vulnerabili quali i Pirenei, e penso soprattutto alla valle d' Aspe; penso però anche alla mia regione, dove lo Stato non ha ancora deciso se far passare la ferrovia, mentre invece propone una seconda autostrada, la A32.
Anche in questo caso chiederei alla Commissione di prestare particolare attenzione alla coesione fra le varie politiche, nella fattispecie fra i programmi INTERREG presentati.
Signor Presidente, ho votato a favore della relazione Decourrière sull' iniziativa comunitaria INTERREG, soprattutto per la risposta che il Commissario Barnier ha dato ad alcuni deputati che sono intervenuti e hanno chiesto che ci si ricordi di più, in questo programma, delle regioni frontaliere i cui confini sono segnati dal mare, e ciò non soltanto perché sono nato in una città di mare, Genova, ma soprattutto perché sono confini anche quelli delle regioni lambite dal mare.
Questi confini ci portano agli Stati dell' Africa e al Medio Oriente: dobbiamo tenere in maggiore considerazione il fatto che è importante sviluppare anche le regioni costiere di qualunque parte d' Europa.
. (FR) In veste di deputato europeo proveniente da una regione frontaliera accolgo con grande interesse questa terza iniziativa INTERREG.
Non si ricorderanno mai abbastanza le difficoltà subite in passato dalle regioni frontaliere, terrestri e marittime, per essere state separate economicamente, socialmente e culturalmente.
Per la presenza delle frontiere sono state trasformate in zone periferiche dagli Stati cui appartengono, e troppo spesso le autorità nazionali le hanno trascurate nell' ambito della politica nazionale.
Per questo motivo, a partire dal 1990 è stata istituita l' iniziativa comunitaria INTERREG.
L'obiettivo del programma era quello di stimolare la cooperazione transfrontaliera, transnazionale e interregionale, oltre a uno sviluppo equilibrato dello spazio comunitario, al fine di rafforzare la coesione economica e sociale nell' Unione.
INTERREG punta sostanzialmente a finanziare iniziative comuni riguardanti lo sviluppo delle piccole e medie imprese, la formazione e l' istruzione, gli scambi culturali, i problemi sanitari, la tutela e il miglioramento dell'ambiente, delle reti energetiche, di trasporto e delle telecomunicazioni.
Sottolineo che la cooperazione interregionale contribuisce a coinvolgere gli enti locali e regionali al processo di integrazione europea.
Occorre in effetti promuovere una partecipazione più attiva dei poteri locali e regionali alle iniziative comunitarie, soprattutto tenendo conto delle capacità di cooperazione molto limitate per la varietà dei contesti giuridici e le disparità dei livelli di sviluppo a cavallo dei confini che spesso caratterizzano gli enti locali e regionali.
Nell' ambito della cooperazione transfrontaliera occorre attribuire più importanza al miglioramento delle condizioni di lavoro delle piccole e medie imprese creatrici di occupazione.
Dato che il 50 per cento della disoccupazione è di natura strutturale, i mezzi stanziati a titolo di INTERREG devono essere commisurati al completamento degli interventi nazionali destinati a favorire l'occupazione.
Più in concreto, ostacoli troppo spesso legati alla fiscalità (doppia imposizione) e alla previdenza sociale, impediscono, frenano o rendono particolarmente problematica la mobilità transfrontaliera.
Auspico che i progetti riguardanti i programmi possano contribuire a reperire soluzioni volte risolvere questi problemi e a dare un contenuto concreto al principio della libera circolazione dei lavoratori, il quale nella mia regione ha le catene ai piedi!
I concorsi INTERREG dovranno altresì contribuire a costituire uno spazio europeo della ricerca.
Infine e soprattutto, le aspettative nei confronti di quest' iniziativa sono grandi nelle regioni, e le località non ammissibili all'obiettivo 2 sperano di ottenere forme di compensazione grazie a INTERREG!
Le sfide sono dunque notevoli: l' integrazione delle regioni frontaliere rappresenterà un elemento essenziale nell'elaborazione di una futura politica di gestione del territorio europeo!
Speriamo che tutti possano rendersene conto, come l'onorevole Decourrière cui vanno le mie congratulazioni!
. (FR) L'iniziativa comunitaria INTERREG è parte di una politica regionale europea nefasta.
In apparenza generosa, in quanto ufficialmente destinata ad aiutare le regioni difficoltà, questa politica è un imbroglio per i contribuenti francesi.
Con un contributo del 17 per cento al bilancio europeo, la Francia riceverà soltanto l' 8 per cento dei Fondi strutturali regionali.
Fra il 1994 e 1999 le nostre regioni hanno ricevuto ogni anno una media di 15,4 miliardi di franchi, ma fra il 2000 e il 2006 ne riceveranno soltanto 14,7.
La mia regione, il Nord-Pas-de-Calais, sarà particolarmente colpita, perché la parte francese dell' Hainaut perderà gli aiuti a favore delle regioni dell'obiettivo 1, la cui abolizione è ingiustificata in una regione le cui principali attività sono state distrutte dall'Europa liberoscambista.
La politica regionale europea rafforza inoltre il centralismo di Bruxelles, con il quale i poteri regionali sono chiamati negoziare direttamente l'utilizzo dei Fondi strutturali.
Questa è l'Europa delle regioni, le quali, meno solide degli Stati-nazione, si assoggetteranno facilmente a Bruxelles.
Creata nel 1990 per preparare e cito "le regioni frontaliere all'Europa senza frontiere, dunque senza nazioni" l' iniziativa INTERREG rientra perfettamente in questa filosofia.
L'onorevole Decourrière formula tuttavia riflessioni sensate, che denunciano le carenze dei tecnocrati di Bruxelles.
La conseguenza sarà senza altro l'attuazione tardiva di INTERREG III e dunque perdite economiche per le regioni beneficiarie.
Siamo concordi con lui nel chiedere maggiore attenzione per le piccole e medie imprese e, certamente, nel rifiutare il ricorso a prestatari di servizi esterni, secondo pratiche che sono all'origine dei problemi di corruzione della precedente Commissione.
Ciò nondimeno, per quanto caratterizzati dal buon senso e a favore dei quali abbiamo votato, questi paragrafi non rettificano la filosofia eurofederalista che caratterizza le iniziative comunitarie, e nella fattispecie INTERREG.
Per questo motivo il Fronte nazionale si è pronunciato contro la relazione.
. (FR) Il Parlamento europeo ha presentato un parere sugli orientamenti della Commissione relativi all' iniziativa comunitaria INTERREG in materia di cooperazione transfrontaliera, transnazionale e interregionale.
Vorrei difendere un emendamento del mio gruppo sulla questione della dimensione marittima di questa iniziativa comunitaria.
Non si tratta di ritornare alle preoccupazioni sul futuro dell'arco Atlantico, bensì della necessità di inserire il principio delle frontiere marittime nella parte sulla cooperazione transfrontaliera.
Negli orientamenti della Commissione europea, ben poche zone marittime sono ammissibili a INTERREG III.
Gli emendamenti alla relazione Decourrière vanno verso una "marittimizzazione" di INTERREG.
Si tratta di un'evoluzione importante che va mantenuta nella misura in cui è in gioco il futuro dell' Unione.
Conosco le reticenze della Commissione europea in merito: le ha esternate in occasione del convegno del novembre scorso sulla presentazione di INTERREG III.
Tuttavia tengo a segnalare che impedire il riconoscimento delle frontiere marittime equivale a negare l'esistenza di uno spazio potenzialmente ricco di progetti e innovazioni.
Un unico esempio: la zona cosiddetta "celtica" comprendente le regioni della Bretagna in Francia, della Cornovaglia e del Devon nel Regno Unito, di Cork e di Waterford in Irlanda è un' area caratterizzata da un'economia di vicinato basata sulla dipendenza dalla filiera della pesca e sull'importanza del settore agroalimentare, nonché su legami privilegiati dal punto di vista culturale e relazionale (gemellaggi).
INTERREG III, parte A permetterebbe a queste regioni di presentare una serie di progetti strutturali necessari per lo sviluppo delle piccole e medie imprese, per la ricerca e lo sviluppo tecnologico attraverso il trasferimento delle conoscenze.
Sarebbe altresì auspicabile che la Commissione europea potesse partecipare alla realizzazione di infrastrutture portuali e aeroportuali e di collegamento fra le regioni.
Tale politica avrebbe importanti ripercussioni economiche per la pesca della Bretagna, in quanto le consentirebbe di sbarcare il proprio pesce nelle basi avanzate irlandesi per poi collocarlo nella filiera agroalimentare della Bretagna.
Inserire la frontiera marittima nella parte A consentirebbe, infine, di riconoscere alla periferia occidentale il ruolo di zona economica unica e importante rispetto all' assetto continentale dell'Unione europea.
Ciò equivarrebbe a dimostrare rispetto nei confronti di queste aree periferiche un po' preoccupate dell'ampliamento verso est.
Il mondo marittimo ha un grande potenziale: non dimentichiamo i programmi comunitari innovativi e pilota, che consentono di definire la nuova carta geografica ed economica dell'Europa.
Il progetto europeo è iniziato come una forma di cooperazione tra Stati.
Tale cooperazione ha garantito la pace e la stabilità nella nostra parte di Europa negli ultimi cinquant' anni.
Sulla scia del successo economico e politico in questa parte del mondo, di cui fra l' altro l' Unione europea è l' incarnazione, e con la costante diffusione dei nostri valori occidentali, la concorrenza sui mercati mondiali è cresciuta enormemente negli ultimi decenni.
L' Unione deve essere pronta ad affrontare tale concorrenza e ciò è possibile solo tramite una cooperazione sempre più intensa all' interno della Comunità.
Non si tratta di promuovere una maggiore integrazione degli Stati in una sorta di federazione, bensì di sfruttare il nostro potenziale economico al di là delle frontiere.
Si tratta di promuovere la cooperazione su progetti comuni e di unire tutte le nostre forze.
Un programma come INTERREG ha appunto la vocazione di promuovere i progetti di sviluppo regionale a livello transfrontaliero, progetti che consentano la costruzione di centri di crescita economica a livello europeo in grado di raccogliere la sfida lanciata dai nostri concorrenti su scala mondiale.
Per questi motivi mi rallegro della prosecuzione del programma.
La relazione dell'onorevole Decourrière presenta diversi aspetti positivi: al termine di una presentazione tanto chiara quanto esaustiva dell'iniziativa INTERREG e del suo ruolo nel far uscire dall'isolamento le regioni frontaliere, al paragrafo 16 essa interviene a favore delle PMI.
Insieme all'onorevole Souchet, sensibile alla questione, ho proposto cinque emendamenti che insistono sul ruolo delle PMI e dell'artigianato nel quadro di INTERREG, sull'importanza della cooperazione fra imprese e sulla necessità di associare i partner economici e sociali all'elaborazione ed all'attuazione dei programmi. Gli emendamenti sono stati approvati all'unanimità e me ne compiaccio.
Tuttavia, la delegazione francese del gruppo di cui facciamo parte non può accettare che l'iniziativa INTERREG venga deviata da quello che è il suo scopo dalla Commissione e dal clan federalista allo scopo di smorzare ulteriormente il ruolo politico delle nazioni.
Non intendiamo lasciare a Bruxelles l'incarico di regolamentare l'assetto territoriale degli Stati membri, come indicato dal considerando L della relazione.
Chiediamo una sola cosa alla Commissione: che si limiti a vigilare a che l'attuazione delle politiche comuni non metta a repentaglio l'equilibrio dell'assetto territoriale dei paesi che rappresentiamo.
Le conseguenze deleterie della PAC e dell'UEM sull'equilibrio fra regioni ed in particolare sulla vitalità di quelle più rurali, più periferiche e meno popolate stanno a dimostrare che non sarebbe affatto un'ambizione di poco conto.
Non possiamo quindi approvare lo sviluppo dell'elemento IIIC dell'iniziativa comunitaria, elemento che, incoraggiando la cooperazione interregionale sotto la responsabilità della Commissione, mette in disparte gli Stati membri.
L'entusiasmo manifestato per l'elemento IIIC è tanto più strano in quanto il relatore stesso riconosce nella motivazione che "il progetto di orientamenti all'esame non prevede indicazioni attinenti agli eventuali settori di cooperazione" (pagina 17) e che "le responsabilità sono diffuse e imprecise" (pagina 18).
Chiedere in tali condizioni maggiori stanziamenti per quest'elemento, come fa il paragrafo 20, contribuisce agli eccessi di bilancio irresponsabili ed ideologici cui è solita l'Assemblea.
Rileviamo infine la volontà manifestata sia nel documento della Commissione che nella relazione dell'onorevole Decourrière di utilizzare INTERREG per la pace e la ricostruzione nei Balcani: non credo che i Fondi strutturali debbano servire a riparare i danni inflitti dagli americani alla Serbia nel corso dei bombardamenti criminali ed inefficaci.
Spetterebbe a Washington, e non a noi, assumersi le responsabilità di un conflitto scatenato per servire i suoi soli interessi.
Per questi motivi la delegazione francese del nostro gruppo non ha potuto sostenere la relazione Decourrière, scegliendo di astenersi al momento della votazione finale.
Relazione Procacci (A5-0025/2000)
Signor Presidente, ho votato a favore della relazione Procacci sullo sviluppo rurale, non solo perché condivido il programma LEADER nelle sue linee più importanti ma anche perché è l' altra faccia del programma URBAN, di cui abbiamo parlato prima.
Come gli anziani nelle città sono molto soli, gli anziani nelle zone rurali stanno diventando l' unica popolazione, perché i giovani se ne vanno in città: le luci li affascinano, le birrerie anche, e le campagne e le zone rurali restano vuote.
Credo quindi che sia molto importante che questo progetto dell' Unione europea trovi il sostegno di tutti e venga ulteriormente potenziato.
L' iniziativa comunitaria LEADER +, pur dando continuità alle precedenti, presenta alcune particolarità.
In primo luogo, la riduzione di circa la metà dei fondi a disposizione, benché il periodo sia più lungo.
Nel frattempo, sono stati inclusi nuovi obiettivi, segnatamente il finanziamento della rete Natura 2000 e tutte le regioni rurali diventano ammissibili.
Sebbene quest' iniziativa comunitaria sia diretta allo sviluppo rurale, è inaccettabile che non affronti in modo coerente l' agricoltura e la produzione agricola.
Senza l' agricoltura il mondo rurale non esiste e di conseguenza qualsiasi strategia di sviluppo rurale deve fondarsi sul potenziale endogeno dell' agricoltura pur incrementando altre attività, a monte e a valle, per evitare la desertificazione del mondo rurale.
Per questa ragione, abbiamo ritenuto essenziale migliorare la relazione con le proposte che abbiamo presentato per includere espressamente l' attività agricola e gli agricoltori nella strategia di sviluppo rurale, per sollecitare un aumento di fondi allo scopo di non compromettere il proseguimento del programma nelle regioni rurali precedentemente contemplate nonché per sostenere che il nuovo programma deve continuare a privilegiare le regioni più sfavorite.
La nostra posizione nei confronti di LEADER è frutto della nostra valutazione generale della politica agricola complessiva condotta dall'Unione.
Tanto LEADER 1, quanto LEADER 2, applicati negli anni Novanta, hanno rappresentato una componente essenziale della nuova PAC scaturita dalla riforma del 1992 e, congiuntamente con altri singoli provvedimenti, hanno costituito il cosiddetto secondo pilastro della politica di sviluppo rurale attuata dall'Unione.
Il loro reale obiettivo è stato quello di alleviare e occultare le conseguenze rovinose della nuova PAC, nonché disorientare gli agricoltori piccoli e medi, e non certo quello di sviluppare le aree rurali e di mantenervi la popolazione agricola, come invece veniva proclamato, con ipocrisia, fra gli obiettivi di questi programmi.
Ciò trova conferma nel fatto che nelle zone in cui sono state applicate simili iniziative il reddito agricolo e l'occupazione nel settore primario sono diminuiti a ritmo sostenuto, con la conseguenza di un ulteriore abbandono di queste zone.
Un esempio indicativo è rappresentato dalla Grecia, inserita nella sua totalità nelle iniziative LEADER in quanto paese dell'obiettivo 1, che ha registrato una diminuzione media annua dell'occupazione in agricoltura dell'ordine del 2,3 per cento e una diminuzione del reddito agricolo pari al 15,2 per cento nel periodo compreso fra il 1994 e il 1999.
Noi riteniamo che LEADER+ sarà ancor più inefficace dei suoi predecessori LEADER 1 e 2, e ciò per le seguenti ragioni.
Gli obiettivi reali di LEADER+ saranno gli stessi già perseguiti da LEADER 1 e 2: palliare e nascondere l'impatto negativo della PAC che verrà applicata nel quadro di Agenda 2000 e della OMC.
Ma questa PAC è peggiore di quella che l'ha preceduta e, inoltre, parte da una base più sfavorevole dal momento che la riforma della PAC del 1992 e l'accordo GATT del 1995 hanno creato notevoli problemi alle attività agricole, alcuni dei quali senza sbocco.
I criteri di selezione e le attività finanziate nel quadro di LEADER nel migliore dei casi sono in grado soltanto di alleviare nelle aree rurali alcuni problemi specifici del tutto secondari, mentre nel peggiore dei casi degenerano in spese per le pubbliche relazioni o per la corruzione delle coscienze.
Ma non costituiscono in alcun caso programmi per uno sviluppo integrato delle aree prescelte, né creano posti di lavoro stabili nelle aree rurali, perché la maggior parte delle attività risultano prive di orientamento produttivo.
In termini reali, gli stanziamenti di LEADER+ sono inferiori a quelli di LEADER 2, nonostante il loro incremento del 15 per cento (dai 1775 milioni di euro di LEADER 2 ai 2020 di LEADER+).
Ciò in quanto l'incremento del 15 per cento è nominale e non reale, dal momento che il tasso medio di inflazione annuo comunitario è risultato, in questi anni, pari al 2 per cento circa.
La durata di LEADER+ è superiore di un anno rispetto alla durata di LEADER 2.
A LEADER+ hanno accesso tutte le regioni dell'Unione, mentre LEADER 2 era riservato alle regioni dell'obiettivo 1 e ad alcune regioni degli obiettivi 5b e 6.
Facciamo tuttavia rilevare che anche nell'ipotesi in cui gli stanziamenti reali di LEADER+ fossero superiori, questa iniziativa comunitaria resterebbe comunque inefficace, dal momento che il carattere antiagricolo della PAC applicata secondo le disposizioni di Agenda 2000 e della OMC non può essere compensato o palliato da programmi come questo, che in molte zone finiscono per fare opera di occultamento, di disorientamento e di corruzione delle coscienze.
Molte delle valutazioni espresse dalla relazione ci trovano contrari.
Sottolineiamo ancora una volta le modifiche in peggio apportate alla PAC (1992, Agenda 2000).
Riteniamo che LEADER+ non contribuirà in forma sostanziale alla soluzione dei problemi delle aree rurali, caratterizzate da un'agricoltura allo sbando, mentre proprio questo era e dovrà rimanere il principale settore socioeconomico in quelle zone.
Dal canto nostro, informeremo gli agricoltori circa l'opportunità o meno di tali programmi.
Faremo tutto il possibile per garantirne la migliore valorizzazione e per svitare sprechi, ma soprattutto ci sforzeremo di incoraggiare la lotta degli agricoltori contro una politica agricola comune rovinosa, che li annienta, li porta sul lastrico e che conduce alla devastazione delle aree rurali.
Perché se questa PAC non verrà rovesciata, non vi sarà programma in grado di assicurare la sopravvivenza dei piccoli e medi agricoltori e il rilancio socioeconomico del mondo rurale.
. (FR) Tutti i deputati del gruppo dell' Unione per l'Europa delle nazioni hanno votato a favore della quasi totalità della relazione del collega Procacci sull'iniziativa comunitaria Leader +.
Abbiamo peraltro emendato il progetto di relazione approvato in sede di commissione per l'agricoltura, in maniera da precisare meglio alcuni punti che renderanno più operativa quest'iniziativa comunitaria.
Nella fattispecie ci sembra essenziale semplificare le procedure amministrative e finanziarie rivelatesi troppo pesanti e troppo lente nel contesto dell'iniziativa Leader II.
Ci appare altresì indispensabile garantire una maggiore considerazione delle priorità di sviluppo dei partner locali, senza limitare il vantaggio dei fondi Leader + alle sole regioni agricole a bassa densità abitativa.
L'emendamento n. 10, che ho presentato a nome del mio gruppo, utilizza il concetto di "coesione economica e sociale", al posto di quello di "assetto del territorio", in quanto l'Unione europea non ha competenze riconosciute in quest' ambito.
L'emendamento n. 11 sostituisce le parole "amministrazione di governo o municipale" con "l' insieme degli enti pubblici" .
Infatti, se è vero che i gruppi d'azione locali devono costituire un insieme equilibrato e rappresentativo dei vari interlocutori e dei vari ambiti socioeconomici del territorio, sul piano decisionale tutte le amministrazioni pubbliche (comuni, province, regioni, Stati) dovranno essere rappresentate, a qualunque livello si collochino.
La formulazione del relatore secondo noi era dunque troppo riduttiva.
L' emendamento n. 12 risponde da parte sua alle attese della commissione per la politica regionale del nostro Parlamento europeo.
Comprende anche il necessario coordinamento fra Leader + e i programmi comunitari di cooperazione e partenariato come INTERREG, PHARE, SAPARD o MEDA.
Sul territorio degli Stati membri dell'Unione europea, dei paesi candidati all'adesione o degli Stati membri dell' EFTA, possono nascere forme di interrelazione fra le varie iniziative comunitarie.
Occorre ricordare che per il continente europeo le priorità reali consistono nell' attuare un livello operativo in un contesto europeo e non in un contesto mondiale, come propone relatore.
L'Unione europea può utilmente incoraggiare la creazione di organizzazioni simili ai GAL, purché i costi corrispondenti siano sostenuti dai vari partner.
Sul merito siamo ovviamente favorevoli all' iniziativa comunitaria Leader +.
Va ricordato che in occasione della conferenza sullo sviluppo rurale tenutasi a Cork dal 7 al 9 novembre 1996, lo sviluppo rurale è stato definito come una delle priorità dell'Unione europea, in quanto è essenziale mantenere l'integrità della nostra agricoltura e di tutto il tessuto rurale (infrastrutture, servizi pubblici privati...).
In questo contesto, in sede di commissione abbiamo respinto alcuni crediti dedicati allo sviluppo rurale, mentre invece abbiamo appoggiato gli emendamenti che chiedevano un aumento del bilancio per quest' iniziativa comunitaria, in maniera da renderla coerente con le precedenti iniziative Leader I e II.
Rispetto a quest'ultima iniziativa dalla durata limitata a sei anni, il bilancio attribuito a Leader + per un periodo di sette anni, è pari alla metà.
Ciò è inammissibile data l'importanza dello sviluppo rurale e delle ripercussioni che il calo dei prezzi e degli aiuti previsto nella riforma della PAC derivante dagli accordi di Berlino avrà per gli agricoltori.
Infine, fra i parametri prioritari che saranno introdotti su scala europea per permettere le iscrizioni locali, si dovrà dedicare particolare attenzione alla qualità e/o originalità di progetti già sostenuti da qualche GAL nel quadro dell'iniziativa Leader II, ma che non sono stati realizzati dato il calendario e la pesantezza dei dispositivi gestionali previsti.
(La seduta, sospesa alle 13.40, riprende alle 15.00)
Additivi nell'alimentazione degli animali
L' ordine del giorno reca la discussione sulla relazione (A5-0015/2000) presentata dall' onorevole Graefe zu Baringdorf a nome della commissione per l'agricoltura e lo sviluppo rurale, sulla proposta di direttiva del Consiglio che modifica la direttiva 70/524/CEE relativa agli additivi nell'alimentazione degli animali COM(1999) 388 - C5-0134/1999 - 1999/0168(CNS)).
. (DE) Signor Presidente, signor Commissario Byrne, la direttiva 70/524 prevede attualmente un trattamento diverso per gli additivi ad alta tecnologia di composizione quanto alla sostituzione delle autorizzazioni esistenti a seconda della data dell'autorizzazione.
L'attuale proposta della Commissione mira ad un'armonizzazione delle procedure di autorizzazione affinché le sostanze autorizzate prima del 1988 e dopo tale data siano equiparate.
La proposta viene accolta in via di principio favorevolmente dalla commissione per l'agricoltura e lo sviluppo rurale.
La direttiva riguarda però anche l'autorizzazione di antibiotici, altri medicinali, fattori di crescita e organismi geneticamente modificati (OGM).
La posta in gioco è dunque la salute e non una semplice armonizzazione di norme giuridiche. La commissione per l'agricoltura e lo sviluppo rurale ritiene pertanto che la base giuridica proposta dalla Commissione - l'articolo 37 - sia inadeguata in questo caso e che la Commissione debba sottoporre al Parlamento una proposta sulla base dell'articolo 152, che prevede la codecisione del Parlamento.
Abbiamo consultato la nostra commissione giuridica che a proposito di questa armonizzazione della legislazione ha fatto rilevare che sarebbe sufficiente il riferimento all'articolo 37.
Noi della commissione per l'agricoltura, tuttavia, non ci siamo limitati all'aspetto del ravvicinamento ma, in considerazione del fatto che in questa proposta sono previsti anche organismi geneticamente modificati, abbiamo presentato un'ulteriore emendamento che entra nel merito della questione e pertanto chiama in causa anche l'aspetto della sanità pubblica.
Per la direttiva sulla commercializzazione di sementi abbiamo negoziato per due anni con la Commissione e raggiunto un compromesso in base al quale in tale direttiva viene disciplinata l'autorizzazione di OGM. Abbiamo preso le mosse dal testo sul quale si basa questa direttiva 70/524.
Non comprendiamo, Commissario Byrne, come mai la Commissione, che si propone un'armonizzazione della normativa non faccia altrettanto anche per quanto riguarda gli OGM.
Abbiamo presentato un emendamento che richiama letteralmente la formulazione del suddetto compromesso della Commissione.
Fra l'altro tale formulazione è stata ripresa anche nella direttiva sul materiale di moltiplicazione forestale e riteniamo sia urgentemente necessario inserire il testo anche nella direttiva attualmente in discussione.
La Commissione ha comunicato in sede di commissione parlamentare che prevede di presentare una direttiva novel food.
Ciò non dovrebbe comunque impedire di procedere fin da ora all'armonizzazione salvaguardando in direttive diverse la certezza del diritto.
Partiamo dunque dal presupposto che il nostro emendamento relativo agli organismi geneticamente modificati venga accettato.
La permanenza del vecchio testo in questa direttiva 70/524 è dovuta al fatto che la direttiva sulla commercializzazione delle sementi è stata presentata in Parlamento nel 1986 e fino al 1988 sono stati condotti negoziati con la Commissione, mentre la relazione sulla direttiva è stata presa in esame nel 1994 e, a quanto pare, il Parlamento allora non aveva attribuito agli organismi geneticamente modificati la stessa importanza accordata loro in seguito, quando il sottoscritto è stato relatore.
Riteniamo pertanto, signor Commissario Byrne, che gli emendamenti da noi presentati vadano accettati anche per ciò che riguarda la base giuridica.
Qualora tuttavia ciò non dovesse avvenire, dobbiamo riservarci di rinviare la relazione in commissione per poi, così come è stato fatto per la direttiva sulla commercializzazione delle sementi, avviare un negoziato con lei su questo punto estremamente delicato.
A tale proposito vorrei sottolineare che sia secondo il parere del servizio giuridico della Commissione che quello del Parlamento il testo da noi elaborato è valido quale compromesso.
Non dobbiamo dunque trattare ex novo sul testo, bensì integrare tale testo nella presente direttiva.
Sono ansioso di sentire il suo parere, signor Commissario Byrne, sulle nostre proposte!
Signor Presidente, signor Commissario, le disposizioni in materia di additivi nell'alimentazione degli animali sono una questione di concorrenza o di politica dei consumatori?
Per la Commissione e la commissione giuridica e per il mercato interno del Parlamento si tratta di una questione di concorrenza.
Sicuramente dobbiamo tenere conto della competitività delle imprese del settore dei mangimi attraverso l'armonizzazione delle norme relative alle sostanze autorizzate prima e dopo il 1988.
Occorre evitare l'incremento dei prezzi dei mangimi e pertanto vanno appoggiati gli emendamenti 4 e 5 presentati dall'onorevole Doyle.
Innanzi tutto, però, come l'onorevole Graefe zu Baringdorf rileva nella sua relazione, si tratta di una problematica che riguarda la politica di tutela dei consumatori.
La sicurezza alimentare deve avere l'assoluta priorità in tutti i dibattiti sull'alimentazione degli animali.
La trasparenza della catena alimentare di cui parliamo deve valere dalla mangiatoia alla tavola del consumatore e pertanto la tutela dei consumatori inizia logicamente a partire dai prodotti destinati all'alimentazione degli animali.
Gli antibiotici, i fattori di crescita e gli organismi geneticamente modificati che vengono miscelati con i mangimi entrano infine nella catena alimentare degli esseri umani.
Dallo scandalo della diossina è risultato chiaro per tutti che è ora di uscire da questo vicolo cieco. La direttiva che disciplina l'impiego di additivi nell'alimentazione degli animali è un passo nella giusta direzione.
Ai sensi dell'articolo 152 del Trattato CE abbiamo l'obbligo di intervenire per rimuovere le cause dei fattori che minacciano la salute umana. L'accento cade, evidentemente, sulle cause.
Pertanto dobbiamo eliminare la fonte originaria di contaminazione, ossia le sostanze dannose contenute nei prodotti per l'alimentazione degli animali.
Altrimenti, a mio avviso, ci limiteremo a intervenire sui sintomi senza combattere le cause.
L'opinione pubblica è particolarmente critica verso l'impiego di OGM.
Dobbiamo tenere conto della crescente sensibilità della popolazione nei confronti degli OGM e di conseguenza disciplinare il loro utilizzo nei mangimi.
Innanzi tutto, qualora un additivo sia costituito o contenga organismi geneticamente modificati, tale additivo può essere autorizzato soltanto a condizione che risulti innocuo per la salute umana e per l'ambiente.
In secondo luogo, è opportuno che, come ha già fatto rilevare l'oratore, ci si attenga alle disposizioni contenute nella direttiva sulla commercializzazione delle sementi e che vengano emanate norme specifiche per gli additivi con OGM.
In terzo luogo, conformemente a una politica trasparente di tutela dei consumatori, occorre introdurre l'obbligo di etichettatura dei mangimi geneticamente modificati.
La chiara indicazione in etichetta di questi prodotti consente infatti una duplice libertà di scelta sia per acquista i mangimi per animali che per il consumatore finale.
Il consumatore va considerato a mio parere maggiorenne e in grado di scegliere.
Tutti parliamo dei cittadini scossi dagli scandali che hanno perso la fiducia nella sicurezza alimentare.
Disciplinando in modo coerente l'utilizzo di additivi nei mangimi non possiamo che fornire un contributo essenziale perché tale fiducia venga recuperata.
Per questo anch'io auspico vivamente che la normativa venga approvata con i nostri emendamenti.
Per le ragioni summenzionate in caso contrario voteremo ovviamente affinché la proposta venga rinviata in commissione.
Signor Presidente, onorevoli colleghi, la presente relazione riguarda piuttosto le forme, ossia le modalità di approvazione degli additivi, senza trattare in ugual misura quali siano queste sostanze e che effetti abbiano.
Colgo l'occasione per sottolineare quanto sia importante che, d'ora in poi, tutte queste direttive vengano trattate in base alla procedura di cui all'articolo 152, poiché tanto la sicurezza degli alimenti quanto le problematiche ambientali richiedono una politica coerente, una visione d'insieme.
Non possiamo pensare di continuare come abbiamo fatto fino a oggi, ad analizzare ogni dettaglio in modo isolato e, spesso, solo quando il danno è ormai stato fatto.
Il relatore ha sottolineato l'importanza di esaminare ed etichettare gli OGM presenti negli additivi dei mangimi.
Io vorrei parlare ancora una volta di antibiotici.
Vero è che dei nove antibiotici originariamente ammessi nei mangimi oggi cinque sono vietati, ma è della massima importanza vietare ora anche l'uso dei quattro restanti.
E non soltanto per ragioni di sanità pubblica, ma anche per gli animali stessi.
Ormai siamo al corrente della gravissima minaccia sanitaria rappresentata dalla resistenza agli antibiotici, specie per i bambini.
In numerosi Stati membri può già oggi essere dimostrato che l'abuso che se ne fa nella zootecnia è del tutto ingiustificato.
Vi sono numerosi paesi che già da tempo hanno provveduto ad abolire gradualmente gli antibiotici dai mangimi, mentre altri paesi ancora hanno iniziato a farlo con buoni risultati.
Il principio di precauzione, del quale tanto si parla, in materia di antibiotici è già stato dimenticato da un pezzo.
Ma in campo ambientale esiste un ulteriore principio rilevante: il principio della sostituzione.
Vorrei spendere due parole sui coccidiostatici.
Si tratta di antibiotici ottenuti in laboratorio, non del tutto indispensabili.
L'alternativa esiste: si può vaccinare il pollame.
Certo, costa qualcosa in più, ma in compenso è una soluzione innocua per l'ambiente.
Oggi, invece, tramite il concime i coccidiostatici si spargono nei campi, per finire quindi nell'acqua che rappresenta il più importante di tutti gli alimenti.
Signor Presidente, onorevoli colleghi, la disponibilità di additivi ad alta tecnologia di composizione nel settore dei prodotti destinati all'alimentazione degli animali pone l'esigenza di una approfondita opera d'informazione delle parti interessate - che, come è noto sono alquanto numerose - sul loro impiego al fine di tracciare una netta linea di demarcazione fra le pratiche ammesse e quelle che violano il diritto comunitario.
La presente direttiva relativa agli additivi nell'alimentazione degli animali non può, da sola, assolvere a un tale compito.
Seguiranno altre direttive e sono dell'opinione che la commissione per l'agricoltura sia la sede ideale per l'esame delle stesse.
I prodotti e gli additivi destinati all'alimentazione degli animali vengono sottoposti a numerose trasformazioni, miscele, combinazioni e ripetute operazioni di trasporto prima che generi alimentari come la carne, il latte, il pane approdino sui banchi di vendita della distribuzione al dettaglio.
La competizione dei produttori di mangimi per la conquista di quote di mercato sempre più grandi, così come quella nel settore della produzione alimentare, è alquanto problematica.
Le conseguenze negative sono ben note, quelle positive lo sono meno.
Sono fermamente convinto che nella catena ecologica la salute dei consumatori europei possa venire tutelata nel modo migliore attraverso la produzione di prodotti destinati all'alimentazione umana e animale su base regionale, nella regione e per la regione.
Ma a tal fine occorre proseguire il lavoro.
Signor Presidente, desidero innanzi tutto congratularmi con il relatore, onorevole Graefe zu Baringdorf per la sua relazione che riflette le opinioni e le preoccupazioni di tutti i cittadini europei in materia di sicurezza e qualità degli alimenti.
Gli avvenimenti degli ultimi anni hanno indubitabilmente creato consapevolezza e preoccupazione in merito alle minacce concrete alla sicurezza alimentare e alla sanità pubblica.
L' intervento tempestivo da parte di questo Parlamento deve essere letto dai cittadini come la loro maggiore garanzia per il futuro, poiché è stata definita un' agenda sulla qualità degli alimenti cui gli Stati membri sono tenuti a conformarsi.
Tuttavia, anche in questo settore cruciale dell' amministrazione, il Parlamento esprime il suo impegno a favore della sussidiarietà, sollecitando gli Stati membri ad assumersi le proprie responsabilità e a farvi fronte.
Nel contesto dell' AGENDA 2000, a mio avviso, abbiamo conferito la priorità a politiche che toccano direttamente i cittadini: la sicurezza alimentare, la qualità dell' acqua, la protezione dell' ambiente e lo sviluppo rurale.
Se perseguiremo tali obiettivi con impegno e diligenza, i primi anni del nuovo millennio diverranno la pietra miliare per l' attuazione di politiche mirate ai cittadini e che riflettono ampiamente le loro esigenze.
In particolar modo mi rallegro delle nuove e rigorose procedure di autorizzazione proposte per gli additivi nell' alimentazione animale.
I contravventori dovranno essere perseguiti severamente.
Mi congratulo con il nuovo Commissario responsabile per la sicurezza alimentare, il Commissario Byrne.
Egli ha un compito oneroso, ma ha risposto con tempestività ed efficacia alle richieste di questo Parlamento, nonché alle preoccupazioni espresse dai consumatori.
Mi compiaccio in modo particolare che il mio paese, l' Irlanda, sia all' avanguardia nell' applicazione della nuova normativa sugli alimenti ispirata al principio della rintracciabilità.
Ciò farà dell' isola d' Irlanda, in futuro, il centro dell' eccellenza in materia di produzione alimentare.
Signor Presidente, signor Commissario, anch'io vorrei congratularmi con il relatore per l'eccellente lavoro svolto e soprattutto esprimere la mia soddisfazione per l' unanimità raggiunta a livello di gruppo su questo argomento.
E' previsto che, attraverso un regolamento, la Commissione sostituisca le autorizzazioni esistenti con autorizzazioni legate al responsabile dell' immissione sul mercato degli additivi, e che queste sostituzioni avvengano contemporaneamente per tutti gli additivi.
Occorre ricreare un quadro giuridico coerente.
La Commissione proponeva di introdurre fin da ottobre 1999 una base giuridica nella direttiva 70/524/CEE per sostituire le autorizzazioni.
Dobbiamo tuttavia fare attenzione a non creare distorsioni della concorrenza, come hanno ricordato gli onorevoli Kindermann e Auroi.
Credo che occorra anche identificare con chiarezza gli additivi geneticamente modificati negli alimenti per animali, al fine di consentire e garantire al consumatore finale la scelta di un alimento privo di OGM oppure basato sugli OGM.
Il consumatore deve mantenere la propria libertà decisionale disponendo di tutte le informazioni del caso.
La proposta non ha ripercussioni finanziarie per il bilancio della Comunità, signor Commissario.
La sicurezza alimentare richiede pertanto una totale trasparenza per produttori e consumatori.
Sono convinto che la Commissione potrà seguire la strada indicata dal relatore, il quale, non dimentichiamolo, ha ottenuto l'unanimità in sede di commissione per l'agricoltura e lo sviluppo rurale.
Signor Presidente, fin dai tempi dell'ESB si è ripetuto in quest'Aula che l'alimentazione degli animali costituisce uno degli elementi fondamentali per una produzione alimentare sicura, per la salvaguardia della salute e la tutela dei consumatori.
Per questo accogliamo favorevolmente la proposta presentata dalla Commissione sugli additivi per l'alimentazione degli animali.
La commissione a nome della quale intervengo, ossia la commissione per l'ambiente, la sanità pubblica e la politica dei consumatori, partendo dal presupposto che il presidente della commissione per l'agricoltura nella sua veste di relatore avrebbe elaborato un'ottima relazione ha deciso in dicembre di rinunciare al proprio parere.
Ciò nondimeno vorrei esprimere qualche considerazione e prendere posizione su alcuni punti.
In primo luogo, sulla questione della base giuridica.
Pur disponendo di un nuovo regolamento in questo Parlamento - e può senz'altro darsi che, viste le ambizioni del presidente della commissione per l'agricoltura, insorgano sempre più spesso problemi di competenza in materia legislativa fra la commissione per l'agricoltura e quella per l'ambiente - nei casi di conflitto di questo tipo occorre a mio parere tenere sempre presente un aspetto: la coesione di questo Parlamento è decisiva e la base giuridica è a mio avviso fondamentale.
Pertanto - non posso fare a meno di ribadirlo, Commissario Byrne - condanno la scelta della base giuridica.
Pur essendo soltanto una base giuridica tratta da precedenti direttive, è un errore mantenerla.
Il Trattato di Amsterdam è estremamente chiaro al riguardo: se viene chiamata in causa la salute umana la base giuridica da scegliere è l'articolo 152. Alla commissione giuridica del Parlamento devo far rilevare che non basta prendere in esame la proposta della Commissione e rilevare che non vengono citate la salute e la tutela dei consumatori.
Pertanto il gruppo politico al quale appartengo - come ha già detto l'onorevole Kindermann - domani voterà a favore del cambiamento della base giuridica e spero che anche gli altri gruppi politici facciano altrettanto.
Commissario Byrne, ai fini della trasparenza e di una collaborazione positiva la invito ad accogliere e approvare il cambiamento della base giuridica.
In caso contrario, se seguissimo le indicazioni della commissione giuridica, spalancheremmo le porte alla manipolazione.
Lasciando alla Commissione la scelta della base giuridica in base al fatto che nel testo non viene citata la politica di tutela della salute, si è fatto ricorso all'articolo 37.
Mi sia consentito di soffermarmi brevemente ancora su altri due punti.
Per quanto riguarda i microrganismi geneticamente modificati nei mangimi, ritengo sia inammissibile che si faccia riferimento alla legislazione verticale e si dica che prima o poi occorreranno altre norme.
Per il momento non le abbiamo! Pertanto, in assenza di una normativa diversa, ogni qual volta approviamo delle norme dobbiamo occuparci anche degli organismi geneticamente modificati, citarli espressamente ed insistere affinché vengano dichiarati in etichetta.
E' quanto ha fatto il relatore ed è una indicazione positiva.
Ribadisco quanto ho già affermato più volte: invito la Commissione a presentare proposte relative ad una lista positiva. Sicuramente il tema risulterà controverso in questo Parlamento e verrà affrontato in modi diversi, ma occorre almeno fare i primi passi verso l'introduzione di una lista positiva per gli additivi nell'alimentazione degli animali.
E' altrettanto importante che esistano requisiti sanitari severi in materia di produzione di additivi e che negli Stati membri vengano effettuati controlli sistematici.
In entrambi i settori si registrano ancora delle carenze e resta ancora moltissimo da fare.
Signor Presidente, mi congratulo con il relatore per la sua relazione.
Si tratta di un tema su cui senz' altro torneremo a discutere in altre occasioni in futuro.
Gli avvenimenti degli ultimi anni hanno portato alla nostra attenzione i terribili problemi che confrontano non solo i produttori di alimenti, bensì gli stessi consumatori: occorre ricostruire un equilibrio.
Dobbiamo risolvere la questione, poiché è importante ricostruire la fiducia dei consumatori negli alimenti di cui si nutrono.
Uno degli strumenti è l' assoluta trasparenza in materia di etichettatura degli alimenti.
Gli OGM rappresentano la nuova sfida che dobbiamo raccogliere.
I cittadini sono molto preoccupati e a giusto titolo: anch' io condivido tali preoccupazioni.
Penso, tuttavia, che non dovremmo consentire alle nostre preoccupazioni per gli OGM di oscurare le preoccupazioni per gli stimolatori della crescita nell' alimentazione animale o per gli antibiotici negli alimenti composti, anzi, non dovremmo consentire che gli OGM mettano in ombra il fatto che la carne e le farine animali continuano a essere aggiunti agli alimenti animali in molti paesi d' Europa.
Uno dei fattori di questa evoluzione cui si è accennato nella discussione odierna è la concorrenza tra gli Stati membri per il costo della produzione alimentare.
In questi settori occorre garantire condizioni di equità: gli alimenti devono avere lo stesso standard in ogni Stato membro.
Abbiamo vissuto l' allarme diossina, l' ESB e tanti altri problemi.
Ma il vero problema è di natura finanziaria e cioè: chi deve farsi carico dei costi?
Il problema è che i costi non sono ripartiti equamente tra consumatore e produttore: è il produttore che è stato costretto a farsi carico di tutti i costi.
Occorre una equa distribuzione dei costi supplementari sostenuti.
Dobbiamo anche garantire che gli alimenti importati nell' Unione europea siano conformi alle norme comunitarie.
Se non applicheremo gli stessi standard agli alimenti importati, in futuro incorreremo in difficoltà ancora maggiori.
Ringrazio in primo luogo la commissione per l' agricoltura e lo sviluppo rurale e il suo relatore, il presidente della commissione, onorevole Graefe zu Baringdorf per aver esaminato la proposta della Commissione europea.
La proposta dell' Esecutivo, come taluni deputati hanno affermato, è alquanto tecnica.
Ciò non toglie che essa persegue un obbiettivo relativamente semplice: armonizzare le procedure relative all' autorizzazione degli additivi nell' alimentazione animale.
Il regime attuale prevede un trattamento differenziato per le autorizzazioni, a seconda che esse siano state richieste prima o dopo il 1º gennaio 1988.
La finalità della proposta della Commissione è armonizzare le procedure per eliminare tale trattamento differenziato.
La portata della modifica proposta è pertanto assai limitata.
Il Parlamento ha presentato cinque emendamenti.
Mi rammarico che la Commissione non sia in grado di recepirli, pur rendendomi pienamente conto della posizione e dell' impegno del Parlamento, della sua commissione per l' agricoltura e lo sviluppo rurale e in particolare del relatore, onorevole Graefe zu Baringdorf su queste tematiche.
Passo ora ad esaminare i singoli emendamenti nell' ordine.
L' emendamento n. 1 propone di modificare la base giuridica della proposta sostituendo l' articolo 37 con l' articolo 152.
Mi limito a sottolineare che la proposta della Commissione non si riferisce in alcun modo alla salute pubblica né alla tutela dei consumatori: la modifica proposta è di natura tecnica e non può essere interpretata come improntata all' obiettivo primario della protezione della salute pubblica.
Ho preso atto che anche la commissione giuridica e per il mercato interno del Parlamento considera altresì che la base giuridica corretta sia l' articolo 37.
Ricordo a quest' Aula che l' articolo 152 persegue l' obiettivo primario della protezione della salute.
Raccomando di prendere visione degli argomenti addotti dalla commissione giuridica e per il mercato interno nella sua lettera, che ritengo illustri la posizione con precisione, chiarezza e lodevole sintesi.
Gli emendamenti nn. 2 e 3 si spingono molto oltre la proposta della Commissione, poiché mirano a introdurre disposizioni aggiuntive sugli additivi geneticamente modificati.
Sono il primo ad ammettere che il tema degli OGM è importantissimo.
Prendo atto e riconosco altresì che è necessario aggiornare la legislazione comunitaria in materia di OGM.
Tuttavia, una modifica tecnica non è la sede corretta per introdurre simili iniziative.
La Commissione ritiene che sia prematuro per il momento modificare le disposizioni della direttiva 70/524 sugli additivi geneticamente modificati.
E' opportuno, piuttosto, attendere gli sviluppi sul versante dell' esame della posizione comune sulla modifica alla direttiva 90/220, attualmente in fase di seconda lettura al Parlamento.
La Commissione intende spingersi molto oltre gli emendamenti attualmente proposti dal Parlamento.
Posso inoltre rassicurare il Parlamento che farò in modo che le disposizioni pertinenti della direttiva 90/220 siano riprese nella proposta di revisione della direttiva 70/524 proposta dalla Commissione nel Libro bianco sulla sicurezza alimentare e che essa si è impegnata a presentare al Parlamento entro il luglio 2001.
Posso altrettanto assicurare al Parlamento che tutte le osservazioni formulate quest' oggi in questa sede verranno prese in debita considerazione.
Gli emendamenti nn. 4 e 5 ci risultano altrettanto inaccettabili, in quanto accordano un' indebita preferenza a prodotti replicati consentendo la loro immissione in commercio prima ancora che sia stata presentata una domanda di autorizzazione.
La Commissione insiste sul fatto che prima di concedere l' autorizzazione occorre vagliare tali domande in base ai criteri della sicurezza e dell' efficacia.
Non posso che sollecitarvi nuovamente a tenere presente la natura tecnica della proposta della Commissione e invitarvi ad attendere la proposta di merito per una nuova direttiva sugli additivi negli alimenti animali che abbraccerà temi assai più ampi.
Desidero ora rispondere ad alcune osservazioni specifiche formulate nel corso della discussione.
Come prima cosa, in merito ai commenti dell' onorevole Graefe zu Baringdorf, mi preme rassicurarlo che intendiamo modificare la procedura per l' autorizzazione degli additivi geneticamente modificati nel contesto della direttiva 70/524 sugli additivi e non della direttiva "novel feed" , che si occupa più specificamente delle materie prime e non degli additivi.
Il testo ripreso dal Parlamento è tratto dalla direttiva approvata nel 1998, ma la legislazione verticale facente capo alla direttiva 90/220 sulla valutazione del rischio ambientale degli OGM è cambiata da quella data e continua a cambiare.
Le proposte sono all' esame del Parlamento in seconda lettura.
Sono convinto che sia preferibile attendere l' esito finale della discussione sulla direttiva 90/220, in particolare sull' articolo 11.
Si è fatto altresì riferimento ad un' altra questione, ovvero se la proposta in discussione potrebbe comportare il rischio dell' affermarsi di situazioni di monopolio.
L' onorevole Kindermann e la onorevole Auroi hanno sollevato tale aspetto.
In merito vorrei fare solo alcune considerazioni.
Per cominciare, l' argomento è in esame dal 1993 e dunque non è stato certo un fulmine a ciel sereno per nessun altro produttore di derrate, tant' è vero che i richiedenti possono continuare a presentare le proprie domande in funzione del loro prodotto particolare.
Mi preme sottolineare anche che la Commissione non ha mai approvato domande il cui oggetto fosse autorizzare l' inclusione di OGM in additivi per alimenti animali.
La onorevole Roth-Berendt ha sollevato la questione della base giuridica corretta: l' articolo 37 o l' articolo 152.
Rimando a quanto ho appena detto al riguardo e mi preme rassicurare la onorevole parlamentare e questo Parlamento che sarebbe del tutto inopportuno per la Commissione cercare di giustificare una misura sulla base dell' articolo 37 semplicemente escludendo dalla disposizione in questione qualunque riferimento alla salute pubblica.
Sulla materia la Corte di giustizia si è pronunciata almeno in due occasioni, stipulando i criteri giuridici per le fattispecie nelle quali la presentazione di una proposta legislativa presuppone l' indicazione di una base giuridica corretta.
La giurisprudenza della Corte è alquanto chiara in materia.
Il commento generale che posso fare sugli emendamenti suggeriti, particolarmente in relazione alla base giuridica, è che sarebbe fuori luogo, a mio avviso, modificare in questo caso la base giuridica a favore dell' articolo 152, in quanto molto probabilmente ciò sarebbe in conflitto con i criteri obiettivi sanciti dalla Corte.
Alcuni onorevoli parlamentari, in particolare l' onorevole Nicholson, hanno menzionato la questione dell' etichettatura.
La direttiva 70/524 prevede l' etichettatura in caso di manipolazione genetica degli additivi.
Tale elemento è già contemplato: "indicazione delle caratteristiche particolari dovute alla fabbricazione dei prodotti" ; dunque la questione sarà affrontata.
Grazie alla formula che ho citato è stato possibile obbligare i richiedenti a indicare sull' etichetta se sono state utilizzate tecniche di manipolazione genetica nel prodotto oggetto della domanda.
. (DE) Signor Presidente, mi consenta di rivolgere ancora una domanda al Commissario.
Innanzi tutto vorrei farle rilevare, Commissario Byrne, che il Parlamento europeo non ha alcun potere d'iniziativa legislativa in materia.
Tuttavia ci avvaliamo del diritto, quando la Commissione propone la modifica di una direttiva o di un regolamento, di prendere in esame l'intero regolamento e non soltanto la parte da voi delimitata.
Nei nostri emendamenti, comunque, ci siamo limitati all'armonizzazione formale con altre direttive. Per il momento non siamo ancora neppure entrati in questioni di merito.
Per esempio, non ci si è occupati degli antibiotici.
Si tratta pertanto soltanto dell'armonizzazione delle norme nelle singole direttive.
La mia domanda, Commissario Byrne, è la seguente: proprio alla conferenza di Montreal delle Nazioni Unite è stato stabilito l'obbligo di etichettatura degli organismi geneticamente modificati nel commercio internazionale.
Lei crede davvero che il Parlamento - ora che abbiamo questa possibilità - possa consentire che tale obbligo di etichettatura all'interno dell'Unione europea non venga applicato nel caso degli additivi utilizzati nell'alimentazione degli animali?
Signor Commissario Byrne, lei va incontro ad una prova di forza con il Parlamento.
Sulla normativa relativa alle sementi le trattative sono durate due anni.
Attendo con interesse i nostri futuri colloqui.
Tengo a sottolineare che nessun OGM è stato mai approvato tramite questa direttiva; essa riguarda esclusivamente gli additivi.
In merito all' etichettatura desidero sottolineare che si tratta di una questione complessa.
La stiamo affrontando e la affronteremo in modo completo, soprattutto nel contesto della direttiva 90/220.
La proposta è attualmente all' esame del Parlamento e altre direttive ne tratteranno, sempre con la base giuridica dell' articolo 152 che conferisce al Parlamento piena competenza nelle materie in cui vige la codecisione.
Mi preme rassicurare l' onorevole Graefe zu Baringdorf che non è mia intenzione, né mio desiderio arrivare ad uno scontro o a una prova di forza con il Parlamento su questo tema.
E' mia intenzione, e lo è sempre stata, lavorare di concerto con il Parlamento per garantire che i risultati che otteniamo siano i migliori.
Il modo migliore di affrontare il problema è la proposta legislativa all' esame del Parlamento e la legislazione che stiamo preparando: non sarebbe possibile farlo con un documento tecnico, né in circostanze nelle quali gli aspetti disciplinati dalla direttiva 90/220 e che in tale contesto devono essere discussi non potrebbero essere presi pienamente in considerazione.
E' preferibile attendere la discussione che, da quanto mi risulta, dovrebbe svolgersi prossimamente.
Tutte le questioni sollevate verranno affrontate nel contesto di quella proposta legislativa.
Grazie, signor Commissario.
Il Parlamento prende atto delle sue osservazioni.
La discussione è chiusa.
La votazione si svolgerà domani, alle 11.30.
Scrapie
L'ordine del giorno reca la discussione sulla relazione (A5-0023/2000), presentata dall'onorevole Böge a nome della commissione per l'agricoltura e lo sviluppo rurale, sulla proposta di direttiva del Parlamento europeo e del Consiglio che modifica la direttiva 91/68/CE del Consiglio per quanto concerne le scrapie (COM(1998) 623 - C4-0026/1999 - 1998/0324(COD)).
. (DE) Signor Presidente, signor Commissario, onorevole colleghi, il fatto che a tutt'oggi non esistano norme comunitarie in materia di lotta contro la scrapia (o malattia del trotto) rientra fra le singolarità e i misteri ancora insoluti a proposito delle misure adottate per far fronte alla crisi dell'ESB.
In questo senso - e tenendo conto, d'altra parte, anche della relazione della collega, onorevole Roth-Behrendt sulla prevenzione e la lotta contro le encefalopatie spongiformi trasmissibili (EST) in generale, ancora da discutere - la proposta della Commissione di modifica della direttiva 91/68 che sopprime i riferimenti alle scrapie risponde senz'altro alle richieste avanzate dal Parlamento sulla base dei lavori del comitato d'inchiesta sulla ESB. Accogliamo dunque positivamente tale proposta.
Aggiungo tuttavia che non era necessario attendere i nuovi dati scientifici che hanno dimostrato che l'infezione sperimentale di ovini alimentati con materiale contaminato dalla ESB dà luogo a manifestazioni cliniche che non si differenziano dai sintomi della scrapia.
Non occorreva attendere tali dati in quanto fin dall'inizio era ben nota la teoria, sempre più accreditata, secondo cui la ESB ha senz'altro qualcosa a che fare con la scrapia.
In considerazione di ciò si può dire che ci si è attivati con notevole ritardo.
Esprimo il mio pieno consenso a questa proposta della Commissione.
Aggiungo però che una tale proposta ha senso soltanto a condizione che nella nuova direttiva prevista sulle EST vengano opportunamente coniugate l'esigenza di tutela dei consumatori e la praticabilità delle proposte.
Pertanto occorre che anche nella futura discussione relativa alle EST - sempre tenendo in considerazione anche le scrapie - vengano affrontati coerentemente i seguenti sei - sette punti.
Innanzi tutto, a proposito della direttiva sulle EST, signor Commissario, la preghiamo di confermare che per quanto riguarda i prodotti esclusi dall'ambito di applicazione della suddetta direttiva, ossia i cosmetici, i farmaci ed anche le farine animali, verranno presentate in tempi molto brevi proposte specifiche facendo riferimento quale base giuridica all'articolo 152.
Insistiamo su questa richiesta.
A mio avviso ciò implica anche che le disposizioni fondamentali contenute in questo progetto di direttiva non vengano riportate di nuovo negli allegati bensì nel testo vero e proprio del progetto di direttiva, poiché il Parlamento intende partecipare all'assunzione di responsabilità in questo ambito.
A tal fine occorre inoltre che nell'affrontare la questione della lotta alle scrapie venga posto all'ordine del giorno anche il problema dell'abbattimento di intere mandrie contagiate da scrapie o ESB, così come la questione della delimitazione delle aree geografiche.
Pur essendo favorevole all'inserimento della lotta contro le scrapie nella direttiva sulle EST, le proposte della Commissione non mi sembrano ancora sufficientemente rigorose dal punto di vista dei metodi per debellare la malattia del trotto. Pertanto intendo presentare anche a nome della commissione per l'agricoltura e lo sviluppo rurale alcuni emendamenti alla relazione Roth-Behrendt che consentano di inasprire le norme in materia.
Vorrei soffermarmi su altri due punti.
Siamo senz'altri favorevoli al principio della regionalizzazione delle classi di status degli Stati membri per ciò che concerne il contagio da scrapie o EST.
Anche su questo punto la Commissione è venuta incontro alle richieste e ai lavori svolti dal Parlamento.
Volendo affrontare, in conclusione, la questione dell'impiego dei test in futuro, va ovviamente tenuto presente che l'utilizzo generalizzato dei test non è ancora possibile.
I test di cui disponiamo attualmente, tuttavia, sono senz'altro idonei - se non a garantire la sicurezza di ciascun animale ai fini della tutela dei consumatori - almeno a stabilire se una regione alla quale è stato attribuito uno status negativo possa passare ad una valutazione più favorevole nell'ambito della lotta all'epizoozia.
L'esame epidemiologico della situazione di una regione mediante prelievi sui luoghi di macellazione con l'ausilio di tali test può fornire elementi utili anche al dibattito politico e scientifico, consentendo di adottare misure preventive di tutela dei consumatori e anche, con l'applicazione sistematica dei test, di appianare più facilmente le controversie rispetto a quanto è avvenuto in passato.
Signor Commissario, la prego di cominciare fin da ora ad occuparsi di questa, per così dire, riflessione preliminare a partire dalla relazione sulle scrapie in vista della prossima relazione generale sulla lotta contro le EST, preparandosi a rispondere ai punti che le sono stati sottoposti.
Signor Presidente, nel corso del tempo si è instaurata la seguente situazione. Un determinato tema è stato sviscerato ormai nell'arco degli anni nelle più diverse sfaccettature.
Molti di noi qui in Parlamento per anni - sia che lo volessero o meno in precedenza - si sono occupati esclusivamente delle conseguenze dello scandalo della ESB fin nei minimi particolari.
L'argomento è tuttora di attualità.
Non sorprende, pertanto, che l'onorevole Böge e la sottoscritta intervengano in merito e che l'onorevole Graefe zu Baringdorf vi faccia riferimento anche nella propria relazione.
Sono le stesse persone che si sono occupate di questa problematica.
Sicuramente - nonostante la gravità del caso - non è la più negativa delle esperienze compiute da questo Parlamento.
Il mio compito in quanto relatrice per parere della commissione per l'ambiente è estremamente semplice.
Posso dire che condivido la posizione del relatore e che la commissione per l'ambiente ha chiesto alla commissione per l'agricoltura e lo sviluppo rurale di approvare la proposta della Commissione.
In tal modo nel mio intervento ho risparmiato parecchio tempo che vorrei utilizzare diversamente e che ora impiegherò per anticipare alcune considerazioni, così come ha già fatto l'onorevole Böge.
La mia relazione sulle EST non è ancora stata resa disponibile all'Assemblea.
Inizialmente abbiamo avuto delle titubanze, cosa di cui siamo spiacenti.
Sono tuttavia giunta alla conclusione che, in realtà, vi è stato un ottimo tempismo.
In effetti è un'ottima cosa poter cogliere l'occasione di questo dibattito della Commissione per fornirle alcuni spunti di riflessione, Commissario Byrne.
Dopo aver constatato nella precedente discussione alcune divergenze sulla relazione dell'onorevole Graefe zu Baringdorf che sicuramente non sono destinate a scomparire, potrebbe darsi che le cose stiano diversamente per questa relazione.
Quale considerazione preliminare mi sia consentito dire che la parte della complessa relazione di cui si è occupato l'onorevole Böge - vi è stata, fra l'altro, una forma di positiva collaborazione fra due commissioni, l'una competente per il merito e l'altra per parere e vice versa, che potrebbe forse rappresentare un esempio per il futuro - è relativamente semplice.
Sarà più difficile quando prenderemo in esame la proposta sulle EST, Commissario Byrne.
Quando sarà il momento di porre direttamente le domande, verranno sollevate le questioni che l'onorevole Böge ha già indicato.
Verrà domandato - interrogativo che dovrò rivolgere a lei e anche ai rappresentanti della Commissione in seno alla commissione parlamentare - a che punto sia la questione dello status relativo all'ESB negli Stati membri e in altri paesi terzi.
In che modo verrà definito, in effetti, tale status?
Sulla questione dello status terrete conto eventualmente anche della disponibilità ad utilizzare un test sulla ESB?
Le ripropongo inoltre la mia domanda ricorrente, Commissario Byrne, che lei sicuramente già conosce e che non la sorprenderà affatto: a che punto siamo con il test per la ESB?
Quando intende introdurne l'obbligo?
Magari lei intende farlo ancor prima che il Parlamento prenda in esame la relazione sulle EST.
Non vorrei che venisse differito, e sarebbe, per così dire, un segnale, se lei potesse dire: ecco a voi la proposta di legge sui test per la ESB!
So di tormentarla con questa questione, Commissario Byrne, ma ogni tanto è doveroso farlo.
Ribadisco espressamente - facendo riferimento anche alla relazione dell'onorevole Graefe zu Baringdorf, che senz'altro si ricollega anch'essa a questa idea generale - che l'alimentazione degli animali, l'allevamento e la produzione animale devono essere tali da rispettare le specie e soprattutto non devono danneggiare né minacciare la salute degli esseri umani.
E' inammissibile che i cosmetici, i prodotti farmaceutici e di altro tipo vengano esclusi dal campo di applicazione della direttiva affermando che non possono insorgere danni né pericoli.
Sicuramente una tale affermazione è troppo lapidaria, sbrigativa e insufficiente.
Nel caso della relazione dell'onorevole Böge lei ha la fortuna che questo argomento venga toccato soltanto marginalmente. Con la mia relazione, invece, le si porrà il problema di dover fornire una giustificazione più circostanziata e ciò risulterà un po' più difficile.
Concludendo, ancora una breve osservazione, Commissario Byrne.
Abbiamo una nuova Commissione.
Col tempo verificheremo se condivideremo l'operato di questa Commissione, del Presidente della Commissione.
C'è un aspetto che di sicuro non potremo lasciare passare e lei, in qualità sia di giurista che di uomo politico, lo comprenderà: è inammissibile che quanto c'è davvero di importante in una direttiva venga disciplinato negli allegati.
Questi elementi devono essere oggetto del testo legislativo.
Se fossi un Commissario forse anch'io lo farei, perché un allegato può essere modificato semplicemente con una procedura di comitatologia senza, ogni volta, richiedere la partecipazione del Parlamento che ha tempi così lunghi e pone tante difficoltà di collaborazione.
Deve però riconoscere che noi non possiamo accettare una cosa simile.
Ogni qual volta avrò la possibilità di far valere la mia opinione, mi adopererò affinché questi aspetti vengano tolti dagli allegati e inseriti nel testo legislativo.
A questo punto è meglio che vi provveda lei fin dall'inizio!
Signor Presidente, signor Commissario, onorevoli colleghi, oggi vorrei richiamare l'attenzione sulla composizione della catena alimentare e sull'importanza che tale catena fornisca alimenti sicuri e sani per gli esseri umani. La produzione di alimenti deve essere assolutamente priva di prodotti finali e precursori rischiosi o sospetti.
Negli ultimi anni questi principi fondamentali sono stati violati per trascuratezza o sete di profitto nell'allevamento, nell'alimentazione degli animali e spesso anche nell'affrontare questioni di polizia sanitaria.
Il Parlamento europeo ha assunto già sulla ESB una posizione chiara e a mio avviso la stessa andrebbe ribadita anche per tutte le epizoozie.
Non possiamo consentire che venga minacciata la sicurezza degli alimenti perché ciò finisce col mettere a repentaglio la nostra salute.
La proposta della Commissione non si limita a disciplinare il trasporto e la commercializzazione degli ovini, ma prevede anche la regolamentazione a livello comunitario della lotta contro la malattia del trotto (scrapia).
Ciò è di grande importanza, tanto più che non è ancora stata confermata in modo univoco l'esistenza di un nesso fra l'ESB e le scrapie.
Gli animali vengono acquistati in tutta Europa e trasportati per tutto il continente.
La diffusione delle epizoozie dovuta al trasporto di animali malati può avere conseguenze incalcolabili per gli agricoltori.
Faccio presente che circa quattro settimane fa, per la prima volta nella storia, anche in Austria si è verificato un caso di scrapia.
Questa malattia è particolarmente insidiosa in quanto il germe patogeno può rimanere attivo per anni nella polvere ed essere nuovamente assunto attraverso l'alimentazione.
La malattia ha comunque un decorso mortale.
Poiché non è possibile alcuna vaccinazione, l'allevatore può tutelarsi soltanto astenendosi dall'acquistare animali provenienti da paesi in cui sono stati registrati casi di scrapia.
Anche se le scrapie non sono trasmissibili all'uomo, il legame con l'ESB - come ho già detto - non è ancora stato chiarito.
I consumatori non devono correre alcun rischio e questo aspetto mi sta particolarmente a cuore essendo io stessa un'allevatrice.
Sono favorevole all'adozione di misure di prevenzione, a cominciare da un'alimentazione animale rispettosa delle specie, piuttosto che di provvedimenti di lotta contro epizoozie già in atto.
Mi compiaccio pertanto dell'iniziativa della Commissione volta a creare una nuova base giuridica per la lotta contro le scrapie.
Signor Presidente, signor Commissario, la relazione dell' onorevole Böge sulla prevenzione ed il controllo delle EST negli animali si basa su una serie di proposte presentate dalla commissione provvisoria ESB del Parlamento europeo. Devo lodare l' impegno che l' onorevole Böge ha dimostrato in questa commissione.
Inoltre il fatto che gli sia stato affidato l' incarico di seguire i lavori della commissione ESB, in seno alla commissione per l' agricoltura e lo sviluppo rurale, mi fa sentire più tranquillo. L' onorevole Böge vanta sicuramente un' esperienza indiscutibile in materia.
Avrei preferito intervenire nel dibattito in cui si sarebbe presa in esame anche la seconda parte della proposta della Commissione.
In effetti non penso sia logico ritornare a discutere in Aula degli stessi temi quando esamineremo la relazione della onorevole Roth-Behrendt della commissione per l'ambiente, la sanità pubblica e la politica dei consumatori.
Nell' intervento precedente l' onorevole Schierhuber ha affermato che la scrapia è una malattia alquanto complessa.
E' vero.
Per me finlandese, vicino al settore agricolo e del trasporto e della salute degli animali, è importante che ai quei paesi, in cui non si sono ancora manifestate le EST negli animali, si continui a garantire il diritto di controllare il trasporto di animali vivi.
Desidero sottolineare che l' assenza completa di queste malattie è per noi estremamente importante.
La possibilità di eseguire maggiori controlli di trasporto di animali vivi non deve essere interpretata come una protesta o una limitazione della libera circolazione, bensì come qualcosa di assolutamente fondato.
I controlli dovrebbero essere visti come interventi giusti ed economicamente giustificati, che contribuiscono a salvaguardare la salute degli animali e ad impedire costi aggiuntivi per l' UE.
Il gruppo del Partito europeo dei liberali democratici e riformatori appoggia la proposta della Commissione in merito alla relazione Böge. Per quanto riguarda la relazione Roth-Behrendt, torneremo a parlare di quei paesi in cui l' EST non si è manifestata.
Signor Presidente, desidero anch' io presentare al relatore le mie congratulazioni.
E' fuor di dubbio che l' onorevole Bge e la relatrice per parere della commissione per l' ambiente, la sanità pubblica e la politica dei consumatori siano ormai due eminenti esperti in materia.
E' assolutamente positivo che essi continuino a seguire il dossier per conto del Parlamento, poiché si tratta di un tema assai importante.
A prescindere da tutte le altre preoccupazioni che potremmo avere, l' ESB ci ha lasciato una terribile eredità che dobbiamo gestire e risolvere.
E' evidente che l' incidenza della scrapia negli ovini ha contribuito al problema generale.
Accolgo con favore la base giuridica indicata e l' approccio strutturato al problema che spero le nuove regole consentiranno.
Occorre garantire che in futuro nessun elemento possa nuovamente penetrare nella catena alimentare o nella formulazione degli alimenti composti per animali con le stesse conseguenze che abbiamo conosciuto in passato.
Nessuno mai potrebbe desiderare il ripetersi di quanto è già accaduto ai produttori con l' ESB.
Dobbiamo introdurre le regole più severe possibili e fare in modo che esse siano rispettate.
E' fondamentale tanto per il produttore quanto per il consumatore ricostruire un clima di fiducia e l' unico modo per farlo è affrontare il problema con rigore e risolverlo.
L' ESB di certo non è scomparsa, lo vediamo in diversi paesi.
Non punto il dito contro nessun paese in particolare, ma molti paesi stanno affrontando ora problemi simili a quelli vissuti dal Regno Unito.
L' ESB continuerà ad esserci ancora per qualche tempo.
Occorre garantire che l' intero sistema della rintracciabilità, che consente di seguire l' animale dalla nascita alla macellazione, lungo tutta la catena alimentare, sia parte di un meccanismo votato a ricostruire un clima di fiducia.
Se falliremo avremo in futuro enormi difficoltà.
Infine, da lungo tempo ovviamente sono convinto, provenendo io stesso da un ambiente agricolo, che se avessimo nutrito gli animali con gli alimenti giusti e se i mangimi per animali fossero stati prodotti sulla base di composti adeguati, l' ESB non ci sarebbe mai stata.
Non è stato affatto per responsabilità degli agricoltori; sono stati i produttori di alimenti composti a causare il problema e dobbiamo fare in modo che ciò non si ripeta mai più.
Signor Presidente, mi compiaccio di aver avuto modo di discutere di un tema in merito al quale vige un' ottima cooperazione tra Parlamento e Commissione: la lotta alle encefalopatie spongiformi trasmissibili (EST).
Desidero altresì ringraziare l' onorevole Bge per il lavoro che ha svolto in materia.
Abbiamo conseguito notevoli progressi sulla nostra proposta per un regolamento del Parlamento e del Consiglio sulla prevenzione e il controllo delle EST, con l' articolo 152 come base giuridica.
La proposta in questione contempla tutti i rischi di EST per tutti gli animali in tutte le fasi della catena produttiva.
Sono qui quest' oggi per ascoltare i vostri pareri sulla prima tappa di questo processo volto a istituire un sistema comunitario veramente composito per il controllo di tali malattie.
Nella proposta in esame suggerisco di sopprimere tutte le norme comunitarie vigenti per la scrapia degli ovini e caprini al fine di trasferirle in una proposta di regolamento quadro.
Le regole di dettaglio verrebbero poi stipulate nel contesto di tale regolamento quadro.
Mi è stato riferito che accogliete con favore l' iniziativa di un testo unico, come risulta dagli interventi di questo pomeriggio.
Sono ansioso di discutere di tutti gli eventuali miglioramenti che vorrete suggerire alla proposta legislativa quadro, soprattutto dopo aver sentito la onorevole Roth-Berendt fare riferimento alla sua relazione e al suo parere su questo dossier.
Sono ansioso di ricevere tale documento che terremo in considerazione nel contesto dell' ulteriore esame di questo argomento.
Per concludere desidero formulare un commento a proposito dell' osservazione relativa all' inclusione di disposizioni legislative negli allegati e alla necessità di addivenire ad un equilibrio efficace tra il diritto del Parlamento di far sentire la propria voce e, al contempo, il vincolo di emanare tempestivamente risoluzioni, atti legislativi e modifiche alla legislazione vigente.
Da quando sono stato nominato Commissario e ho avuto modo di osservare l' iter legislativo, mi sono reso conto di quanto occorra ancora lavorare in materia, per raggiungere il risultato che cerchiamo di ottenere: tradurre la nostra politica in atti legislativi.
Grazie, signor Commissario.
La discussione è chiusa.
La votazione si svolgerà domani, alle 11.30.
Politica comunitaria in materia di acque
L'ordine del giorno reca la raccomandazione per la seconda lettura (A5-0027/2000) sulla posizione comune definita dal Consiglio in vista dell'adozione della direttiva del Parlamento europeo e del Consiglio che istituisce un quadro per l'azione comunitaria in materia di acque (9085/3/1999 - C5-0209/1999 - 1997/0067(COD)) (Relatore: on. Lienemann).
. (FR) Signor Presidente, egregi Commissari, onorevoli colleghi, il problema dell'acqua costituirà una delle grandi questioni ambientali e planetarie del XXI secolo.
Che si tratti di cambiamenti climatici, di risorse disponibili su tutto il pianeta, della qualità dei nostri fiumi e della qualità delle nostre falde sotterranee, sappiamo che queste grandi sfide rappresentano altrettanti rischi per il nostro comune futuro.
O saremo in grado di restituire alle acque una qualità consona all' ecosistema del pianeta, oppure lo sviluppo di determinate regioni sarà limitato da tutta una serie di problemi, mentre altrove saranno messe a repentaglio le condizioni di vita della popolazione e, più fondamentalmente, l'equilibrio globale.
Lo dimostra un'ottima relazione redatta dal nostro collega Mario Soares per le istanze internazionali in materia di stato di salute dei mari e degli oceani.
Quando abbiamo parlato di cambiamenti climatici, abbiamo giustamente ricordato l'effetto serra e lo stato dell'atmosfera; ma sappiamo anche che il deteriorarsi degli oceani destabilizzerà notevolmente intere aree del globo.
Vale dunque la pena che l'Europa si dimostri in un certo senso esemplare nelle proprie prassi, sia perché deve promuovere un certo modello di sviluppo, sia perché dovrà direttamente affrontare gravi problemi di inquinamento e di deterioramento delle acque ipogee, superficiali o marine.
D'altro canto la nostra Europa ha sottoscritto alcune convenzioni internazionali.
Penso per esempio alla convenzione OSPAR con la quale ha assunto alcuni impegni, affermando fra l' altro "fra qualche anno dovremo aver eliminato gli scarichi inquinanti, dovremo aver smesso di aumentare l' inquinamento e dovremo avvicinarci anche a un livello quasi nullo di sostanze tossiche o pericolose" .
L'Europa appone dunque la propria firma ad accordi internazionali; poi, quando arriva la direttiva insieme alle politiche concrete sul terreno, ecco che a quel punto si annuncia di non poter raggiungere gli obiettivi fissati oppure di rinviarli a date tali da mettere in dubbio la credibilità stessa della firma delle convenzioni internazionali.
Per questo motivo, nella discussione relativa alla direttiva quadro sulle acque, fin dalla prima lettura il Parlamento europeo ha voluto chiedere coerenza fra la direttiva quadro e gli obiettivi internazionali e nella fattispecie, per quanto attiene al rispetto di OSPAR, una convergenza effettiva, concreta e che ci impegni ad agire.
La politica delle acque dell'Unione europea non parte da zero.
E' volontà esplicita della Commissione rendere più leggibili, più compatibili fra di loro le direttive approvate dotandole di obiettivi più chiari.
Alla realizzazione di questa direttiva quadro siamo giunti in uno scrupolo di razionalità.
In prima lettura, il nostro Parlamento ha peraltro insistito affinché l'attuale direttiva sia non soltanto compatibile con gli impegni che abbiamo adottato - come OSPAR - ma che ci consenta anche di invertire le attuali tendenze.
Infatti, malgrado tutte queste direttive, malgrado le frequenti dichiarazioni relative all' impegno da realizzare in materia di tutela delle acque, vedendo lo stato dell'ambiente in Europa ci rendiamo conto che gli obiettivi non sono stati raggiunti.
La situazione si è in molti casi deteriorata e, di conseguenza, non possiamo accontentarci di uno sforzo di razionalizzazione dei testi.


Dobbiamo porci obiettivi all'altezza delle sfide che ci attendono; non abbiamo molto tempo perché, se procederemo con tempi troppo lunghi, come aveva proposto la Commissione, laddove fra l'altro essa stessa e il Consiglio hanno ulteriormente prolungato il calendario, non avremo soltanto un problema di credibilità presso l'opinione pubblica, ma come ben sappiamo l' impegno sarà rinviato a domani, e domani ci sarà un altro rinvio e quindi gli obiettivi previsti non saranno certamente raggiunti.

Insisto su questo punto, perché non si dovrebbe aspettare ancora una volta il resoconto dell' ennesima catastrofe naturale sui giornali per dirci: "ecco, l'Europa non ha fatto, ecco!
L'Europa avrebbe dovuto" e, allora, in fretta e furia, agire come si se si potessero risolvere i problemi che non si sono voluti affrontare per tempo.
L'esempio odierno del Danubio, dell'inquinamento in Romania, mostra con chiarezza che se non troviamo un nuovo modello di sviluppo economico, con esigenze chiare, controlli e misure precise sullo stato dei nostri fiumi, certamente questo tipo di incidenti non soltanto si riproporranno, ma si moltiplicheranno con l' andare del tempo.
Sappiamo anche che se non faremo nulla, lo sviluppo della nostra agricoltura continuerà a produrre grandi squilibri.
Già adesso i fiumi della mia Bretagna sono in piena eutrofizzazione, il che danneggia il turismo.
Vorrei soltanto concludere, signor Presidente, dicendo che in seconda lettura la posta in gioco è chiara.
Vogliamo sì o no norme compatibili all' OSPAR, ossia avvicinarci a zero per le sostanze pericolose?
Vogliamo abbreviare i tempi che il Consiglio ha proposto per questa direttiva?
Vogliamo una politica dei prezzi che dia modo a tutti gli interlocutori pubblici e privati di disinquinare, di intervenire sul disinquinamento e di risparmiare sull'uso della nostra acqua?
Vogliamo fare seriamente riscontro alle aspirazioni dei nostri popoli?
Buona parte degli emendamenti votati dalla commissione per l'ambiente rispondono a quest'obiettivo e spero che avranno il sostegno dell'assemblea.
Signor Presidente, onorevoli colleghi, la onorevole Lienemann ha già illustrato in modo alquanto netto l'importanza dell'acqua e dell'aria quali presupposti indispensabili per la vita di noi esseri umani.
Oltre alla qualità dell'acqua, occorre tenere conto anche della quantità delle risorse idriche che non in tutta Europa sono sufficienti, in particolare in aree molto secche.
Mi dispiace che in questo momento la signora Wallström, Commissario competente in materia, non possa essere presente perché questa direttiva è un documento di estrema importanza al quale la Commissione ha lavorato molto a lungo. La legislazione in materia di tutela delle acque oggi in discussione in seconda lettura riguarda non solo tutti i cittadini dell'Unione europea ma anche quelli dei paesi candidati all'adesione che, entrando a far parte dell'UE, dovranno recepirne la normativa.
Da dieci anni ci occupiamo di questo tema e l'adozione di un approccio integrato è stata possibile soltanto dopo un'audizione richiesta ed effettuata nel 1994 dalla commissione per l'ambiente, la sanità pubblica e la politica dei consumatori.
Da quel momento fino all'attuale seconda lettura si è lavorato intensamente grazie al contributo di molti in seno al Parlamento europeo, alla Commissione europea e al Consiglio dei ministri.
I 242 emendamenti presentati in commissione per l'ambiente sono stati ridotti a 77 ma ora se ne sono aggiunti altri 30.
Le proposte avanzate sono numerose e di vario tipo.
Taluni vogliono inasprire le norme, altri precisarle. Numerose proposte sono caratterizzate in senso nazionale.
Anche all'interno del gruppo politico al quale appartengo, il gruppo del Partito popolare europeo (democratici cristiani) e dei democratici europei, sono state espresse posizioni diverse.
La linea da noi adottata è quella di puntare su obiettivi realistici e soluzioni praticabili.
In questo senso consideriamo gli emendamenti presentati dalla sottoscritta e da alcuni altri colleghi a nome del gruppo senz'altro un miglioramento delle richieste presentate nella posizione comune.
Alcuni degli emendamenti che noi appoggiamo sono volti a rafforzare la posizione negoziale del Parlamento europeo nella successiva procedura di conciliazione con il Consiglio.
Respingiamo nettamente tutte le richieste irrealistiche che minano la credibilità del Parlamento europeo, fra le quali rientra a mio avviso la richiesta di azzerare le emissioni entro l'anno 2020.
Ciò segnerebbe la fine di qualsiasi attività agricola e di numerose attività industriali.
A tale proposito vorrei sottolineare ancora una volta che grazie alle norme nazionali ed europee vigenti in materia di tutela delle acque - per quanto imperfette e poco rispettate negli Stati membri - siamo comunque riusciti a compiere notevoli progressi.
Basti pensare che nel Reno vivono di nuovo i salmoni, cosa impensabile fino a 20 anni fa e che questa primavera i salmoni dovrebbero essere reimmessi persino nell'Elba, fiume particolarmente inquinato.
Ciò non significa che non dobbiamo continuare a compiere notevoli sforzi per migliorare ulteriormente la tutela delle acque e preservare la buona qualità delle acque di superficie e sotterranee di cui disponiamo ancora, cosa che comporterà indubbiamente anche notevoli costi.
Nel settore agricolo proprio negli ultimi giorni sono state espresse da più parti preoccupazioni.
Anche l'attività agricola può essere esercitata soltanto a condizione di poter disporre di quantità sufficienti di acqua pulita.
La linea perseguita dal nostro gruppo politico per i negoziati con il Consiglio dei ministri consentirà di raggiungere una buona soluzione anche per l'agricoltura.
Trovo deplorevole che su questa tematica complessa e in parte molto tecnica i deputati e l'opinione pubblica vengano ingannati con argomentazioni sbagliate da entrambe le parti.
Rivolgo pertanto un ringraziamento particolare alle colleghe e ai colleghi all'interno del nostro gruppo politico che hanno contribuito al raggiungimento di alcuni compromessi.
Un ringraziamento particolarmente sentito va anche alla nostra relatrice, onorevole Lienemann, per l'immenso lavoro svolto e l'atteggiamento di collaborazione, nonostante permangano ancora divergenze di opinione su alcuni punti.
Ringrazio anche i rappresentanti della Commissione europea che con la loro consulenza e competente assistenza sono stati costantemente a disposizione.
Se anche i rappresentanti del Consiglio dei ministri adotteranno un atteggiamento ugualmente costruttivo sono certa che nel corso della conciliazione tutti insieme sapremo trovare una soluzione ancora migliore per la tutela delle acque in Europa.
Signor Presidente, in primo luogo desidero congratularmi con la onorevole Lienemann per l' eccellente lavoro svolto e per l' impegno profuso per conciliare le differenze che ci separano in materia di acque.
La direttiva quadro in materia di acque è un' iniziativa necessaria.
Tuttavia, e partendo dall' idea che la solidarietà sia un elemento intrinseco del processo di costruzione europea, è necessario che tale direttiva tenga conto del fatto che le risorse idriche debbono essere considerate un fattore di coesione sociale.
Nessuno mette in dubbio che l' acqua sia un bene collettivo.
Tuttavia, nel caso della Spagna e di altri paesi del sud, con una climatologia irregolare, la gestione delle risorse idriche richiede interventi politici volti a razionalizzarne l' uso e ad applicare altre misure di carattere solidale.
Pertanto, riteniamo che la direttiva quadro debba promuovere un utilizzo dell' acqua che consenta di perequare gli squilibri territoriali e tal fine chiedo di appoggiare l' emendamento n. 95, presentato dal nostro gruppo.
Vogliamo garantire che all' articolo 1 della direttiva si promuova un utilizzo delle risorse idriche sostenibile, efficiente, equo e orientato alla solidarietà.
Passo ora in rassegna, brevemente, i punti principali sui quali la delegazione spagnola diverge rispetto a talune posizioni qui difese.
Nel caso dei trasferimenti di acqua, riteniamo opportuno che nella futura direttiva quadro la loro realizzazione non sia soggetta alla supervisione comunitaria.
Noi riteniamo che date le caratteristiche idrografiche dello Stato spagnolo, dove si realizzano trasferimenti carattere strutturale, debbano essere le autorità del paese a prendere le decisioni relative alle risorse idriche del proprio territorio, decisioni che naturalmente dovranno sempre rispettare i criteri di coesione e di utilizzo razionale dell' acqua.
Per quanto attiene a uno dei punti più conflittuali della nostra discussione, la tariffazione, i socialisti spagnoli sostengono che in osservanza del principio "chi inquina paga" , la direttiva debba propugnare politiche di prezzo accessibili per tutti i livelli di consumo.
E' evidente che in Spagna una politica di pieno recupero dei costi dell' acqua non avrebbe la stessa ripercussione che nei paesi del centro e del nord dell' Europa.
Gli spagnoli dovrebbero subire un aumento del prezzo dell' acqua per i diversi usi, a causa proprio della scarsità di risorse idriche e della internazionalizzazione dei costi ambientali che occorrerà operare per ottemperare alle disposizioni della direttiva.
Pertanto, noi abbiamo sempre difeso un sistema progressivo di recupero dei costi, un sistema che consideri adeguatamente gli effetti sociali, ambientali ed economici, la cui applicazione sia graduale in virtù delle diverse condizioni geografiche e climatiche.
Vogliamo costruire un' Europa il cui ambiente sia sostenibile e salubre.
Ciò nonostante l' Europa dell'ambiente non può assolutamente essere costruita a velocità variabili, bensì partendo dalla solidarietà.
Signor Presidente, il disastro ecologico del Danubio ci ricorda quanto siano strettamente collegati tra loro tutti i paesi europei e quanto l' acqua sia importante per tutti noi.
Gli scarichi delle industrie chimiche nella mia circoscrizione nel Nord-ovest dell' Inghilterra sono destinati a finire sulle spiagge dell' Europa continentale; questo per far capire quanto siamo legati gli uni agli altri.
La direttiva quadro ha la vocazione di indicare per sommi capi gli orientamenti politici per i prossimi decenni e intorno dettagli si è scatenato un vero e proprio panico.
E' importante tenere presente che si tratta di una normativa quadro: le pennellate con cui è delineata sono davvero solo accennate.
E' molto semplice per i singoli paesi, per i singoli comparti industriali sfuggire agli effetti che ci sono stati mostrati negli ultimi giorni: ci sono mille modi per nascondersi.
In realtà, i dettagli della legislazione verranno stipulati nelle direttive derivate, nei prossimi mesi e nei prossimi anni, e quello sarà il momento per discutere di alcuni di questi problemi di dettaglio.
I principi generali, invece, dovremmo essere in grado di avallarli; tali principi generali riguardano la riduzione dei rifiuti pericolosi suscettibili di filtrare nelle acque sotterranee, l' obiettivo di evitare che le sostanze chimiche, di cui tutti abbiamo bisogno nella società in tutte le circostanze, vadano a finire nella nostra rete idrica.
Un' industria chimica situata nel Nord-ovest mi ha scritto che dobbiamo votare contro questa legislazione.
Dovrei chiedere a quest' industria che tipo di sostanze chimiche rilascia nella nostra rete idrica e perché non comunica a tutti i residenti della zona esattamente che cosa fa, circostanza che invece quest' industria preferisce evitare.
Le questioni di principio riguardano anche i costi per l' acqua.
La gran parte di noi riconosce che è necessario introdurre imposte ambientali per incoraggiare le misure di conservazione e ricorrere alla politica del bastone e della carota per promuovere un utilizzo ottimale delle nostre risorse, tale da non contribuire all' inquinamento o all' esaurimento di una risorsa preziosa come l' acqua.
A questo punto vorrei passare agli aspetti politici.
La posizione comune ha indebolito la linea decisa dal Parlamento in prima lettura.
Molte ONG sosterrebbero che la direttiva così come è formulata attualmente sia più che inutile, addirittura un passo indietro.
Abbiamo l' opportunità di correggere la situazione: dobbiamo andare in conciliazione.
Abbiamo perso un voto dopo l' altro; in sede di commissione per l' ambiente, la sanità pubblica e la politica dei consumatori sono cadute una misura dopo l' altra; non abbiamo raggiunto la maggioranza qualificata.
Il nostro tentativo di migliorare l' ambiente in Europa è fallito.
Dobbiamo mirare alla conciliazione.
Alla fin fine, dobbiamo garantire che si giunga ad una politica assennata ed equilibrata di miglioramenti reali a costi ragionevoli.
Signor Presidente, onorevoli colleghi, quasi trent'anni fa la Commissione europea tentò di giungere a una normativa europea in materia di acque.
L'intenzione era regolamentare 129 sostanze chimiche.
Purtroppo alla fine le norme riguardavano solo una decina di sostanze.
Il motivo di questa sconfitta era da ricercarsi nella regola dell'unanimità.
Poi, circa sette anni fa, sembrò che la politica europea in materia di acque dovesse essere sacrificata sull'altare della sussidiarietà.
Seduti vicino al camino, durante il vertice di Edimburgo, i capi di governo conservatori Major e Kohl decisero che non era assolutamente necessario che gli spagnoli potessero bere acqua della stessa qualità dei tedeschi o degli inglesi.
Questo sentimento in parte risuona anche nella posizione comune raggiunta sotto la Presidenza socialista britannica.
La posizione comune è un gruviera o, per restare in campo idrico, perde come un colabrodo.
Di qui il diluvio di emendamenti della commissione per l' ambiente, la sanità pubblica e la protezione dei consumatori: quasi cento emendamenti per la seconda lettura.
Un fatto inusuale, tuttavia la gran parte degli emendamenti è essenziale per tappare le falle della posizione comune.
Una di queste grandi falle è costituita dalle sostanze chimiche pericolose.
L'industria chimica e purtroppo anche la Commissione europea e il Consiglio dei ministri vogliono per ogni sostanza pericolosa un'analisi di rischio separata.
Ciò richiede tempo e, aspetto ancora più importante, non esiste un livello accettabile di inquinamento da sostanze chimiche pericolose.
E' accettabile solo il livello di fondo dell'oceano, indicato con l'espressione "prossimo allo zero".
La Commissione ha già approvato una lista di 32 sostanze prioritarie, molte delle quali causano scompensi ormonali.
Sono i cosiddetti disruttori endocrini. Queste sostanze, anche se presenti in quantità minime, provocano cambiamenti del sesso degli animali e addirittura delle persone, come constatato sempre con maggiore frequenza dai ricercatori.
Pertanto è di estrema importanza che il Parlamento europeo si esprima a favore dell'obiettivo OSPAR, cioè il raggiungimento di un livello prossimo allo zero entro il 2020.
Permettetemi di illustrarvi la situazione di due sostanze che figurano sulla lista della Commissione, il mercurio e il tributil, abbreviato TBT.
Sul fondo del Waddenzee i valori di mercurio e TBT sono rispettivamente dieci e mille volte più elevati del valore OSPAR.
L'industria chimica e la società tutta devono imparare a sostituire queste sostanze chimiche pericolose con altre sostanze innocue, e se non è possibile a utilizzarle in sistemi chiusi.
Per il TBT ciò significa che non potrà più essere usato come prodotto antialghe.
Una buona alternativa è costituita dalla pulizia meccanica delle murate delle navi.
Per concludere tengo a esprimere la speranza che il Parlamento europeo voglia ripulire la propria immagine verde e che si esprima a favore dell'opzione "prossimo allo zero" entro il 2020 per le sostanze chimiche pericolose e per i disruttori endocrini.
Signor Presidente, nella trattazione di questa direttiva in materia di acque il ruolo del Parlamento è determinante.
La posizione comune del Consiglio è del tutto insufficiente in molti aspetti.
Ecco perché è ora nostro compito inasprire e rendere più concreti i requisiti posti dalla direttiva.
Ai fini della posizione del gruppo GUE/NGL nei confronti delle varie proposte, alcuni principi hanno svolto un ruolo essenziale.
In primo luogo, noi riteniamo che le scadenze previste per l'attuazione dei provvedimenti debbano essere più brevi rispetto a quanto ha proposto il Consiglio.
Sosteniamo pertanto le proposte di tempi più stretti per l'attuazione delle varie parti della direttiva.
In secondo luogo, chiedo che la graduale abolizione delle sostanze pericolose avvenga in modo coerente.
Non può subire ritardi a causa di nuove richieste di una valutazione prima che vengano presi provvedimenti.
Anche il rispetto di convenzioni internazionali come la convenzione OSPAR va inoltre sancito nella legislazione.
In terzo luogo, noi chiediamo che la politica tariffaria sia espressa in forma chiara.
Ciò significa che il principio essenziale dovrà consistere nel pagamento del costo reale dell'acqua.
Oggi sono spesso i contribuenti a finanziare l'industria e l'agricoltura.
Il principio che chi inquina, o consuma, debba pagare va posto tassativamente alla base della legislazione in materia, anche se in alcuni casi estremi possono rendersi necessarie delle deroghe.
In quarto luogo, noi chiediamo che le deroghe alle norme in materia di qualità dell'acqua siano poche e ben delimitate.
In quinto luogo, chiediamo che la tutela della qualità delle acque sotterranee e i provvedimenti di contrasto dell'inquinamento della falda acquifera siano chiari e inequivocabili.
Alla luce di ciò, il nostro gruppo può votare a favore della maggior parte degli emendamenti della relatrice Lienemann come adottati in commissione.
Su un paio di punti vorremmo veder compiuto un ulteriore passo.
Voteremo pertanto a favore degli emendamenti nn.102, 103 e 104 presentati dal gruppo Verts/ALE, che riteniamo migliorino ulteriormente la posizione comune.
Per quanto riguarda la politica tariffaria insorgono talora situazioni estreme, che potrebbero richiedere una deroga rispetto ai principi sanciti dalla relazione.
Personalmente trovo che le possibilità di deroga siano adeguatamente coperte dall'emendamento n. 43 della commissione parlamentare, ed espresse in modo ancor migliore nell'emendamento n.
105 dei Verdi. Non vedo la ragione di ulteriori deroghe oltre a quelle enunciate in questi due emendamenti.
A tale proposito, tuttavia, in seno al nostro gruppo le opinioni divergono.
L'emendamento n. 107, relativo a questo tema, è presentato da una parte del nostro gruppo.
Nel complesso giudico positivamente le proposte della commissione parlamentare contenute nella relazione Lienemann, e ritengo che possano rappresentare una buona base per una difficile conciliazione.
Signor Presidente, qualsiasi foto scattata dal satellite dimostra che abitiamo veramente il pianeta azzurro: ma si tratta di un'abbondanza solo illusoria.
La recentissima catastrofe verificatasi lungo il Danubio ci ricorda che fiumi e corsi d'acqua sono le arterie vitali del nostro pianeta e che l'inquinamento non ha frontiere.
L' acqua è una risorsa naturale rinnovabile e limitata.
Essa diviene sempre più rara se non è gestita bene e quando le condizioni geografiche e climatiche non sono favorevoli.
All' interno dell'Unione questo problema si pone in tutta la sua gravità nella regione mediterranea, ma anche in altri paesi d'Europa, nei quali assistiamo al progressivo prosciugarsi delle zone umide.
Aree sensibili, zone umide o aride, disparità fra gli Stati, disuguaglianze fra le varie regioni all'interno degli Stati, specificità climatiche, economiche, geografiche, geologiche sono altrettante realtà che teniamo a porre in risalto, ma che ciò nondimeno non devono provocare distorsioni di concorrenza nella Comunità.
Comunque, abbiamo presentato emendamenti per ricordare l'importanza del rapporto specifico fra agricoltura e acqua, un fattore sostanziale di occupazione e di valorizzazione del territorio.
Si sa che il fabbisogno dell'agricoltura nel Meridione è molto superiore e che occorre tenerne conto in questa direttiva quadro.
Non si cercano soluzioni a questi problemi soltanto negli Stati dell'Unione: in ottobre, a Torino, i paesi del partenariato euromediterraneo hanno chiesto una sorta di piano Marshall per le acque per la costa meridionale del Mediterraneo.
Noi non siamo ancora a quel punto, per fortuna.
L' Europa è colpita da siccità e desertificazione in alcune regioni, ma anche da inondazioni, come bene evidenzia la direttiva.
Le abbiamo subite recentemente in Francia, nella valle del Reno e nell'Europa centrale.
La direttiva quadro è necessaria in quanto elemento essenziale di una politica di sviluppo sostenibile, che dovrà creare compatibilità fra le acque e i loro vari utilizzi.
In questa nuova gestione occorre però includere anche la tutela e la conservazione della biodiversità.
Il dossier "acqua" non sarà comunque archiviato oggi, dal momento che la questione dell'ampliamento e i cambiamenti climatici schiudono nuove prospettive.
Signor Presidente, in questo secolo con tutta probabilità l'acqua di buona qualità acquisterà un'importanza strategica superiore a quella del petrolio.
Motivo sufficiente per ringraziare la onorevole Lienemann che ha lavorato alacremente nel tentativo di giungere a un buono stato delle acque superficiali.
Pare comunque assai complicato creare un buon quadro giuridico europeo.
Scopo della direttiva quadro sulla politica in materia di acque è porre fine alla frammentazione della legislazione in materia di acque nell'Unione europea; tuttavia, ciò non toglie che il risultato sia una direttiva ampia e complessa.
Pertanto gli organi esecutivi dovranno prestare particolare attenzione al momento della sua attuazione.
In altre parole occorre sfruttare appieno le possibilità che hanno gli Stati membri e le aziende idriche, create grazie all'adozione dell'approccio legato al bacino idrografico, di sviluppare una propria politica specifica.
Gli obiettivi fondamentali restano la lotta all'ulteriore inquinamento della acque sotterranee e superficiali, la protezione degli ecosistemi, la promozione dell'uso sostenibile dell'acqua, la lotta alle inondazioni e alla siccità e infine il divieto degli scarichi di sostanze pericolose nella acque superficiali.
Per quanto attiene a questo ultimo punto, sono del parere che gli obiettivi del Consiglio abbiano un carattere troppo volontario e troppo poco ambizioso.
Trovo interessante e valida la proposta in parola della commissione per l' ambiente, la sanità pubblica e la protezione dei consumatori di ridurre quasi a zero gli scarichi di sostanze pericolose.
Tuttavia occorre anche analizzarne la fattibilità, tenendo conto delle emissioni secondarie naturali che non possiamo modificare, così come delle emissioni diffuse difficilmente controllabili e che svolgono un ruolo sostanziale nell'inquinamento idrico.
Signor Presidente, nel XXI secolo dobbiamo comprendere un concetto fondamentale: il nostro rapporto con l'acqua è completamente cambiato.
Nel XX secolo l'acqua è stata per noi un mezzo gratuito di trasporto e smaltimento di veleni, rifiuti speciali, sostanze chimiche, eccetera e le conseguenze sono già più che evidenti!
Dobbiamo cambiare mentalità e considerare l'acqua come l'elemento fondamentale per la vita e riconoscere che la nostra responsabilità nei confronti di essa supera di gran lunga le nostre attuali generazioni.
Pertanto la direttiva deve essere pubblicizzata e l'opinione pubblica deve poter comprendere ciò che noi, in particolare la Commissione, abbiamo in programma.
La tutela delle acque è fondamentalmente una questione sociale, una questione sociale di primaria importanza. Pertanto deve essere applicato con maggiore frequenza il principio "chi inquina paga" perché altrimenti le conseguenze ricadranno sull'intera collettività.
In considerazione dell'avanzato degrado delle risorse idriche è importante far sì che venga mantenuta la situazione attuale, ma anche domani, in sede di votazione, occorre preoccuparsi dell'introduzione di veri miglioramenti dal punto di vista qualitativo.
Signor Presidente, sei anni orsono il collega, onorevole Karl-Heinz Florenz, con l'appoggio della onorevole Schleicher chiese la riorganizzazione della politica in materia di acque. Finalmente l'obiettivo è stato raggiunto.
Non si tratta certo di un tema semplice e trovo che gli sforzi della onorevole Lienemann meritino molto rispetto.
Il processo decisionale relativo alla direttiva quadro in parola sta attraversando una fase assai importante.
Il tema adesso è oggetto della procedura di codecisione e in prima lettura siamo riusciti a trasformare la proposta in una normativa più severa.
Del resto, la posizione comune apparsa alla fine dell'anno scorso rappresentava già un notevole miglioramento rispetto alla proposta originaria.
Abbiamo a che fare con un settore in cui legiferare è particolarmente complesso, dato che le differenze fra paese e paese sono enormi.
Lo dico rivolgendomi alla collega spagnola: spesso nel Nord Europa dobbiamo lottare con il problema delle inondazioni, ma anche con l'inquinamento idrico dovuto alle attività industriali, mentre il problema dei colleghi del Sud è spesso legato alla necessità di trasportare l'acqua su lunghe distanze per garantirne la disponibilità per uso domestico e per le attività agricole.
Permettetemi di soffermarmi su due elementi.
Innanzi tutto la qualità.
La politica europea in materia di acque ha un forte impatto sui Paesi Bassi.
Una gran parte, un terzo della nostra acqua potabile proviene dalle acque superficiali.
I Paesi Bassi sono situati a valle, in un delta, pertanto per noi la qualità delle acque superficiali che giungono sino a noi è di importanza vitale.
Un secondo punto di discussione da non dimenticare sono le norme relative alla qualità dell'acqua.
In taluni emendamenti si esprimono dubbi sulle norme proposte e in particolare in relazione alla norma OSPAR per il 2020.
Mi rendo conto che per alcuni si tratta di una norma vaga o giuridicamente indifendibile. Tuttavia penso che la si debba comunque sostenere, poiché sarà nel corso della procedura di conciliazione che tenteremo di addivenire a norme più precise.
Tengo a dire ancora qualche parola sulla gestione della quantità.
Un famoso poeta olandese nella sua poesia intitolata "Ricordi d'Olanda" diceva già che le acque, con le loro continue catastrofi, venivano temute e ascoltate.
Nel 1953 si registrò un'inondazione di proporzioni enormi, e in quell' occasione noi svolgemmo un ruolo guida nel campo delle opere di protezione contro le acque.
Nel 1990 i nostri fiumi strariparono e dovemmo constatare che la realizzazione di opere artificiali a monte ha degli effetti a valle sulla capacità di assorbimento delle acque e può provocare grandi danni.
Ciò significa che, anche in materia di gestione della quantità, noi dobbiamo adoperarci per garantire che si possa vivere tranquilli sia a monte che a valle.
Signor Presidente, tengo anch'io ad aprire il mio intervento esprimendo i miei sinceri complimenti alla onorevole Lienemann per l'ottimo lavoro svolto.
L'acqua rappresenta una delle prime necessità vitali, nonché un diritto fondamentale.
Tutti dovrebbero avere accesso ad acqua pulita, tuttavia la disponibilità e la buona qualità dell'acqua non sono cose ovvie, come molti in Europa meridionale e adesso anche nei paesi attraversati dal Danubio sanno per esperienza.
Spesso l'acqua è fonte di conflitti fra paesi e fra popoli.
Ecco perché è così importante che l'acqua sia oggetto di un coordinamento internazionale.
Dobbiamo riconoscere che l'acqua è una responsabilità comune e pertanto la collaborazione all'interno di uno stesso bacino idrografico dovrebbe essere naturale.
Una capacità insufficiente oppure un uso smodato a monte possono causare problemi a valle.
La parola chiave deve essere il coordinamento.
Il problema dell'acqua diviene sempre più d'attualità.
Cambiamenti climatici e lievi aumenti della temperatura hanno effetti diretti sulle precipitazioni.
Talune regioni diventano più aride, molte altre invece più umide.
E' ora di agire.

In marzo si terrà all'Aia il secondo Forum mondiale sulle acque, in cui dovrà sviluppare una visione mondiale che a sua volta dovrà essere tradotta in piani d'azione regionali per una gestione sostenibile delle acque.
Per il Parlamento europeo è giunto il momento di passare ai fatti.
Dobbiamo scegliere come punto di partenza una politica sostenibile in materia di acque e, al contempo, dobbiamo essere realistici.
Tuttavia gli obiettivi che ci prefissiamo dovranno anche essere sufficientemente ambiziosi, cosa che la posizione comune non è.
Pertanto occorre rifarci a precedenti accordi internazionali, in altre parole agli obiettivi OSPAR.
Il nostro obiettivo deve essere la graduale eliminazione delle sostanze pericolose entro il 2020.
Dato che questo obiettivo è stato concordato per l'ambiente marino, sembrerebbe logico fissare lo stesso obiettivo anche per gli altri corpi d'acqua.
Gli obiettivi OSPAR sono ancora in corso di elaborazione.
E' stata stilata una lista di 400 sostanze che rappresentano un sicuro pericolo per l'ambiente.
Sia dal punto di vista tecnico che economico è possibile riportare a livelli prossimi allo zero le emissioni di tali sostanze ed è questa la scelta che dobbiamo operare.
Inoltre va da sé che la direttiva debba avere carattere vincolante.
I paesi situati a valle devono poter essere sicuri che i paesi situati a monte rispettino gli obiettivi di qualità.
Certo, la qualità ha un prezzo, ma in futuro il prezzo dell'inquinamento potrebbe risultare molto più elevato.
Signor Presidente, signora Commissario, tengo a esprimere il mio profondo rispetto per l'eccezionale lavoro svolto dalla onorevole Lienemann su questa direttiva in materia di acque.
Desidero ricordare che i gravi problemi ambientali d'oggi - cambiamento del clima, distruzione delle foreste primordiali, depauperamento delle risorse di pesca dei mari - riguardano invariabilmente le nostre comuni risorse, assolutamente necessarie e al tempo stesso un po' abbandonate a sé stesse.
Occorre capire che in Europa l'acqua dolce è quasi in una sorta di terra di nessuno: appartiene a tutti e, al contempo, non appartiene a nessuno.
Ecco perché definire la responsabilità nei confronti delle acque è un atto di importanza strategica.
Ed è inoltre importante che i vari corsi d'acqua vengano gestiti nel loro complesso, trattandosi di un insieme, a prescindere da quali siano i proprietari di diverse sezioni di uno stesso corso d'acqua.
Onorevoli colleghi, il progetto di direttiva rappresenta effettivamente, come è già stato ripetutamente fatto rilevare, un'occasione di portata storica per semplificare e migliorare lo stuolo di regolamenti e direttive dell'UE, elevando in tal modo il livello di tutela dell'ambiente in Europa.
Ho tuttavia l'impressione che la politica della direttiva quadro sulle acque sia improntata alla deregolamentazione e alla rinazionalizzazione.
Spero inoltre che la votazione non sia un buco nell'acqua e a tal fine ritengo che due punti in particolare siano di fondamentale importanza.
In primo luogo le disposizioni OSPAR.
Sappiamo che la proposta della Commissione non è sufficientemente ampia; lo stesso vale, purtroppo, anche per la proposta della commissione per l'ambiente.
Disporre soltanto di proposte incerte non è sufficiente.
Ciò che occorre è un obiettivo assolutamente vincolante dal punto di vista giuridico per OSPAR.
Solo a quel punto riusciremo a ottenere la chiarezza giuridica e soprattutto la possibilità di ricorrere a vie legali.
Tutto il resto risulterebbe inefficace non contribuirebbe a impedire il verificarsi anche da noi di catastrofi ecologiche come quelle alle quali si assiste attualmente in Romania e Ungheria.
Deploro il fatto che i governi nazionali non siano disposti ad adoperarsi per l'introduzione di una tutela giuridica vincolante nonostante abbiamo raggiunto un'intesa su OSPAR a livello internazionale.
Ma credo che ciò sia proprio quanto noi qui in Parlamento dobbiamo recuperare per dimostrare che non intendiamo tollerare la perdita e il danno alla credibilità della nostra politica.
E' importante anche il rafforzamento del principio "chi inquina paga", in quanto i prezzi devono corrispondere alla verità ecologica.
Non dobbiamo cedere agli interessi di lobby quali quelle dell'industria chimica e del settore agricolo. Dobbiamo invece esprimere anche in sede di votazione che vogliamo attenerci al principio "chi inquina paga" e che i prezzi devono coprire i costi.
L'acqua è la nostra risorsa vitale più importante e nella nostra votazione dobbiamo far sì che vengano introdotti incentivi ed esercitate pressioni affinché la convenzione OSPAR venga davvero rispettata.
Mediante cicli produttivi chiusi è possibile farlo. Qualsiasi altro sistema comporterebbe un "annacquamento" della direttiva.
Cogliamo dunque questa occasione!
Signor Presidente, nel poco tempo che ho a disposizione desidero rendere omaggio al lavoro della relatrice e ricordare tre principi, cui va subordinato tutto il resto, esposti con chiarezza negli emendamenti della relatrice: l' acqua non è un bene commerciale ma un patrimonio che appartiene a tutti i popoli dell' Unione; l' obiettivo finale è conseguire l' eliminazione di tutte le sostanze inquinanti nelle acque superficiali e sotterranee, nonché la necessaria informazione della popolazione affinché possa partecipare al ricupero dell' acqua e non la sprechi inutilmente quando è un bene tanto raro.
So che questa direttiva può comportare alcuni problemi, perché nel corso della discussione si è parlato delle diverse realtà dei vari paesi dell' Unione europea.
Ciò che succede al Nord è diverso da ciò che succede al Sud, e a sua volta diverso da ciò che avviene in altri paesi con problemi di desertificazione.
Lo so.
Ci sono però taluni emendamenti intesi ad aiutare i paesi del Sud, nella fattispecie l' emendamento n. 43 che, facendo riferimento al recupero dei costi, prescrive anche che gli Stati membri, nel processo decisionale, tengano conto delle condizioni sociali e ambientali locali.
Sussistono difficoltà anche per quanto concerne i trasferimenti d'acqua.
Nel mio paese, vivo nel Nord della Spagna, ci sono grandi differenze fra il Nord e il Sud, e sorgono difficoltà al momento di trasferire l' acqua da un luogo all' altro.
Tuttavia, anche nella relazione della onorevole Lienemann viene affermato che i bacini destinatari dei trasferimenti idrici debbono economizzare e controllare le proprie risorse idriche.
Sono consapevole della complessità di questa relazione e delle difficoltà dovute alle diverse realtà dei paesi, tuttavia dobbiamo riuscire a ottenere una direttiva quadro che eviti il ripetersi di ciò che sta accadendo ora nel Danubio, o di ciò che è accaduto a Doñana.
Non possiamo permettere l' avvelenamento delle acque dell' Europa, signor Presidente, quindi dobbiamo predisporre una direttiva che rafforzi la volontà politica dei governi di conservare una risorsa, preziosa per tutti, come l' acqua.
Signor Presidente, mi complimento con il relatore per l' eccellente relazione.
In quanto deputato irlandese al Parlamento europeo, e quindi in quanto originario di un paese che ha estese riserve di ottima acqua, appoggio la stragrande maggioranza delle proposte contenute nella direttiva.
Tuttavia, vorrei ora soffermarmi sui punti di disaccordo tra la commissione per l' ambiente, la sanità pubblica e la politica dei consumatori di questo Parlamento e il Consiglio, che ha già approvato la sua posizione comune in materia.
Il Consiglio ritiene che l' obiettivo del buono stato delle acque superficiali dovrebbe essere garantito entro 16 anni dalla entrata in vigore della direttiva, mentre la commissione per l' ambiente, la sanità pubblica e la politica dei consumatori vorrebbe anticipare tale scadenza a dieci anni.
Non vedo per quale motivo gli Stati membri dell' Unione europea non potrebbero applicare le disposizioni fondamentali della direttiva nel tempo più breve possibile.
Passo ora agli emendamenti che verranno sottoposti domani all' Aula in merito al principio del recupero dei costi per l' uso delle risorse idriche.
Nella posizione comune il Consiglio afferma che i governi dell' Unione devono tenere conto del principio del recupero dei costi per l' uso delle risorse idriche, senza tuttavia includere nel testo della posizione comune alcuna data per l' applicazione di tale principio.
L' emendamento n. 43 è inteso a garantire che entro il 2010 le politiche di tariffazione dei servizi idrici forniscano adeguati incentivi ai fini di un uso efficiente dell' acqua.
Inoltre, l' attuazione di tale politica dovrà essere assicurata tramite un contributo adeguato dei vari settori economici, ripartiti in industriale, domestico e agricolo.
Respingere tali emendamenti domani significherà lanciare un messaggio forte, che sarà interpretato nel senso di rendere applicabile il calcolo dei consumi e la tariffazione a tutte le famiglie, in tutti gli Stati membri dell' Unione.
Nell' ottica irlandese ciò non è praticabile dal punto di vista politico, esattamente come nel caso di altri Stati membri quali il Portogallo, la Grecia e la Spagna.
Signor Presidente, desidero innanzi tutto ringraziare la onorevole Lienemann per la sua relazione.
E' ora e qui che si decide se gli Stati membri lavoreranno in modo efficace per far sì che il nostro ambiente idrico nei prossimi anni sia più pulito.
Il Parlamento può assolvere tale compito emendando la posizione comune del Consiglio e illustrando il cammino che occorre seguire per lavorare a favore di un ambiente più pulito.
Se la direttiva in esame non verrà modificata, essa produrrà conseguenze negative e durevoli sull' ambiente e sulle riserve di acqua potabile.
Sarebbe un segnale errato nei confronti dell' industria e della popolazione europea.
E' fondamentale mantenere un limite per le emissioni globali di sostanze chimiche nelle acque.
Misurare ciascuna delle 100.000 sostanze chimiche in circolazione comporterebbe un orizzonte temporale esageratamente lontano: non possiamo permetterci di aspettare.
In tal senso raccomando al Parlamento l' adozione dell' emendamento n.
108 dove la redazione "combattere l' inquinamento idrico prodotto da singoli inquinanti" è sostituita con "prevenire l'inquinamento idrico riducendo in modo continuo gli scarichi" .
Non possiamo ritardare le nostre iniziative per l' ambiente concentrandoci in modo esagerato sui dettagli invece di lavorare per ridurre le emissioni globali di sostanze pericolose nell'ambiente.
I Ministri dell' ambiente dell' Unione dovranno rispettare l' adesione alla Convenzione OSPAR, la quale già attualmente definisce quali siano i pericoli per l' ambiente.
Questa Convenzione deve rappresentare il filo conduttore delle iniziative a favore di un ambiente più pulito, che dobbiamo a noi stessi e soprattutto ai nostri discendenti.
Signor Presidente, è difficile riassumere i temi di una direttiva così importante e complessa.
Il Trattato di Amsterdam ribadisce il criterio di priorità della prevenzione, di applicazione del principio "chi inquina paga" e di sviluppo sostenibile valutando l'impatto ambientale.
E' chiaro che l'importanza di riconoscere il valore economico dei fatti ecologici nella formazione dei prezzi e di responsabilizzare gli operatori tramite l'adozione di incentivi per sistemi non inquinanti, appare indiscutibile alla luce degli eventi che caratterizzano il rapporto tra sviluppo economico e salvaguardia del patrimonio ambientale, in particolare delle risorse idriche.
Questa situazione trova riscontri specifici in molti settori economici, ma soprattutto nell'agricoltura.